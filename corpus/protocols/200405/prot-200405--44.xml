<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--44</head>
          <docDate when="2004-12-06 00:00:00">2004-12-06 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:44
          </note>
          <note>
            Måndagen den 6 december
          </note>
          <note>
            Kl. 10:00 - 18:47
          </note>
          <note>
            1 § Justering av protokoll
          </note>
          <note>
            Justerades protokollen för den 29 och 30 november.
          </note>
          <note>
            2 § Avsägelser
          </note>
          <note>
            Andre vice talmannen meddelade att Susanne Eberstein (s) avsagt
            sig uppdraget som suppleant i kulturutskottet.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Per-Olof Svensson (s) avsagt
            sig uppdraget som ledamot i EU-nämnden från och med den 1 januari
            2005.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Niclas Lindberg (s) avsagt
            sig uppdraget som ersättare för talmannen från och med den 1 januari
            2005.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till kulturutskottet och EU-nämnden
          </note>
          <note>
            Andre vice talmannen meddelade att Socialdemokraternas riksdagsgrupp
            på grund av uppkomna vakanser anmält Louise Malmström som suppleant
            i kulturutskottet, Tommy Ternemar som suppleant i kulturutskottet
            från och med den 1 januari 2005 och Fredrik Olovsson som ledamot
            i EU-nämnden från och med den 1 januari 2005.
          </note>
          <note>
            Andre vice talmannen förklarade vald till
          </note>
          <note>
            suppleant i kulturutskottet
          </note>
          <note>
            Andre vice talmannen förklarade valda från och med den 1 januari
            2005 till
          </note>
          <note>
            suppleant i kulturutskottet
          </note>
          <note>
            ledamot i EU-nämnden
          </note>
          <note>
            4 § Anmälan om ersättare för talmannen och för statsråd
          </note>
          <note>
            Andre vice talmannen anmälde
          </note>
          <note>
            Mariam Osman Sherifay
          </note>
          <note>
            Christer Erlandsson
          </note>
          <note>
            5 § Meddelande om frågestund
          </note>
          <note>
            Andre vice talmannen meddelade att temat vid frågestunden torsdagen
            den 9 december kl. 14.00 skulle vara Utvecklad välfärd samt att
            följande statsråd skulle närvara:
          </note>
          <note>
            Vice statsminister Bosse Ringholm, statsrådet Ylva Johansson,
            statsrådet Lena Hallengren och statsrådet Ibrahim Baylan.
          </note>
          <note>
            6 § Meddelande om skriftliga frågor och svar under juluppehållet
          </note>
          <note>
            Andre vice talmannen meddelade att skriftliga frågor som lämnats
            in efter kl. 10.00 fredagen den 10 december till och med kl. 10.00
            fredagen den 7 januari skulle besvaras senast inom fjorton dagar
            efter det att frågan framställts.
          </note>
          <note>
            7 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till fredagen den 21 januari 2005.
          </note>
          <note>
            8 § Förnyad bordläggning
          </note>
          <note>
            Föredrogs och bordlades åter
          </note>
          <note>
            9 § Kultur, medier, trossamfund och fritid
          </note>
          <note>
            Föredrogs
          </note>
          <note type="speaker">
            Anf. 1 NIKOS PAPADOPOULOS (s):
          </note>
          <note>
            Fru talman! Vi ska nu behandla kulturutskottets betänkande 2004/05:
            KrU1. Vi har att ta ställning till 13 reservationer. Utskottet
            föreslår ett tillkännagivande vad avser pris- och lönekompensation
            inom kultursektorn. Utan tvivel kommer diskussionen att spänna
            över en mångfald av frågor som rör kultur.
          </note>
          <note>
            Kulturutskottet behandlar i betänkandet regeringens samtliga
            förslag i budgetpropositionen för år 2005 på utgiftsområde 17
            Kultur, medier, trossamfund och fritid samt motioner från allmänna
            motionstiden 2003 och 2004 med anknytning till dessa frågor.
          </note>
          <note>
            Under ärendets beredning har utskottet inhämtat en mängd information
            och synpunkter. Betänkandet spänner över en mångfald av frågor
            som kulturutskottet har att hantera. Vi ska bland annat diskutera
            scenkonst, film och folkbildning. Det kan tyckas spretigt med
            så många olika typer av frågor, men jag tycker snarare att det
            visar på vilken bredd som finns i kulturpolitiken. Den tid då
            kultur kunde definieras enbart som verksamheten vid några få stora
            institutioner är sedan länge förbi.
          </note>
          <note>
            Fru talman! En stor kulturpolitisk fråga rör systemet med pris-
            och löneomräkningar inom kultursektorn. Som jag nämnt har detta
            varit en fråga som utskottet funnit anledning att penetrera närmare.
            I betänkandet finns också förslag om tillkännagivande inom detta
            område. Det kan enklast sammanfattas i tre punkter.
          </note>
          <note>
            För det första anser vi att gjorda pris- och löneomräkningar
            på utgiftsområdet tydligt bör redovisas i propositionen.
          </note>
          <note>
            För det andra anser vi att effekterna av det nuvarande systemet
            bör analyseras av regeringen.
          </note>
          <note>
            För det tredje anser vi att regeringen i samband med denna analys
            ska se över den nu använda metoden för nivåanpassning av myndigheternas
            hyreskompensation i syfte att uppnå bättre följsamhet.
          </note>
          <note>
            Allt detta menar vi att riksdagen bör ge regeringen till känna.
            Det handlar dels om tydlighet, dels om att skapa långsiktigt hållbara
            förutsättningar för institutioner, grupper och verksamheter. Med
            dessa tillkännagivanden anser vi att kraven i de motioner som
            väckts i frågan är väl tillgodosedda.
          </note>
          <note>
            Fru talman! Jag nämnde tidigare vilken bredd det är på de frågor
            som behandlas i detta utskottsbetänkande. Som kulturpolitiker
            känner jag det som en otrolig förmån att få fördjupa sig i och
            ägna sin kraft åt allt detta. Jag ser också fram emot en debatt
            och en diskussion som rör sig över alla dessa många områden.
          </note>
          <note>
            Fru talman! Jag har lakoniskt redogjort för innehållet i kulturutskottets
            betänkande. Med detta vill jag lämna öppet för debatt i dessa
            frågor.
          </note>
          <note type="speaker">
            Anf. 2 LENNART KOLLMATS (fp):
          </note>
          <note>
            Fru talman! Jag hade tänkt börja mitt anförande den här måndagsmorgonen
            med att uttrycka uppskattning över att kulturministern är närvarande
            här, men jag stryker det avsnittet. Vi får väl se om han dyker
            upp senare.
          </note>
          <note>
            Vi har under de senaste åren kommit in på att kultur är förebyggande
            hälsovård. Jag tänker redan här göra ett förebyggande inlägg i
            detta sammanhang. Vi är ju fyra partier i opposition och kommer
            att vara fyra olika partier både fram till valet och efter valet.
            Däremot kommer vi efter valet att ha förhandlat oss fram till
            ett gemensamt regeringsprogram även på kulturens område. Det intressanta
            är att ju närmare valet vi kommer tidsmässigt, desto närmare varandra
            kommer vi också i politiken. Sedan blir det givetvis valresultatet
            som ger tyngd i förhandlingsläget.
          </note>
          <note>
            En annan intressant notering från tidigare val är att det beträffande
            det nuvarande regeringsunderlaget är precis tvärtom. Ju närmare
            valet vi kommer, desto mer drar ni isär och ska markera alla olikheter,
            samtidigt som ni kräver av oss att före valet visa upp en gemensam
            politik. Låt nu bli den här retoriken i dag och låt oss ägna oss
            åt kulturpolitiken.
          </note>
          <note>
            Givetvis har ni det lite lättare som ni när det gäller kulturfrågor
            från socialdemokratiskt håll bara har ett parti att ta hänsyn
            till. Miljöpartiet har ju markerat sitt totala ointresse för kulturpolitik
            genom att avstå från ledamotskap i kulturutskottet. Och inte bara
            det: Miljöpartiet har inte heller väckt någon partikulturmotion
            och är inte ens företrätt här i dag.
          </note>
          <note>
            Den här hösten har varit lite tråkig för en kulturpolitiker eftersom
            vårt arbete i så hög grad har handlat om pensionsfrågor, pris-
            och löneomräkningar och konsekvenser av systemet för hyressättning.
            Den ena institutionen efter den andra har stått på vår trappa
            också på Rosenbads trappa, gissar jag för att visa på den katastrofala
            situation som blivit konsekvensen av regeringens politik. Sedan
            ska vi inte tala om hur många andra grupper har det, inte minst
            fria teatergrupper, men det kommer Cecilia Wikström att tala mer
            om senare i dag.
          </note>
          <note>
            Efter mycket starka påtryckningar och opinionsbildning, dels
            från samtliga borgerliga partier, dels från ett enigt Kultur-Sverige,
            lyckades regeringen samla ihop sig till ett förslag till lösning
            på pensionsfrågan. Från Folkpartiets sida har vi i vårt budgetförslag
            faktiskt tagit upp medel redan för 2005. Vi välkomnade givetvis
            att något blev gjort, och vi kommer att tillstyrka det förslag
            som lagts fram när vi kommer till vårpropositionen.
          </note>
          <note>
            Men vi förbehåller oss rätten att avvakta en snabb utvärdering
            för att se om regeringens förslag räcker, för jag måste tyvärr
            erkänna att min tilltro till regeringen inte är hundraprocentig.
            Se bara hur ni i budgetpropositionen redovisat varför det blev
            negativa PLO-tal till några institutioner. Ni måste ju inse att
            det definitivt inte var möjligt att förstå hur det gick till.
            Vårt utskottskansli har fått lägga ned mycket möda på att få fram
            bakgrundsfakta, och sedan har vi fått ytterligare påspädning av
            våra kunskaper genom besök från några museer. Nu är det inte bara
            vi i oppositionen som sett problemen, utan utskottet i sin helhet
            kommer fram till tre tillkännagivanden i den här frågan, och jag
            hoppas att vi får se en betydligt tydligare budgetproposition
            nästa höst.
          </note>
          <note>
            Vi kan ha och har givetvis olika uppfattningar om prioriteringar
            och omfattning av budgeten, men det måste vara tydligt vad var
            och en står för, inte minst från regeringens sida med de resurser
            som ni har till ert förfogande.
          </note>
          <note>
            Beträffande hyrorna hade vi en interpellationsdebatt för tre
            veckor sedan. Jag hoppas givetvis att ministern tog intryck av
            den, inte minst av utredningen om ändamålsfastigheter, och tillsammans
            med finansministern anammar de förslag utredningen har lagt fram.
            Det här är ett komplicerat ämne det var ju därför vi utredde det
            hela men vi måste få se en rimlig lösning snart. Frågan är när.
          </note>
          <note>
            Beträffande pris- och löneomräkningarna är det ett system som
            har funnits länge. Jag vet inte hur länge det är möjligt att fortsätta
            beträffande kulturinstitutionerna. De är ju personalintensiva
            verksamheter, och de administrativa möjligheterna till rationaliseringar
            är inte så stora. Mot den bakgrunden har Folkpartiet tagit ställning
            för att räkna upp anslagen med mer än de ca 1,3 % som regeringen
            räknat upp med. Regeringen hoppas väl i övrigt på rationaliseringseffekter.
            Jag brukar illustrera det här med att det inte blir en oktett
            om bara sju får spela med, men det är ju dit man är på väg genom
            att ständigt, år efter år, kräva rationaliseringar.
          </note>
          <note>
            Slutligen, för att avsluta den ekonomiskt övergripande delen:
            Vad är det för trams att institutionerna inte ska få anslagsspara?
            En opera, en teater eller ett museum gör givetvis inte lika kostsamma
            produktioner varje år. Ett år gör man det lite billigare för att
            nästa år kunna ta till vara ett överskott för att kunna göra det
            där man drömmer om. Och så kommer regeringen och kräver att eventuellt
            överskott ska dras in för att rädda en från regeringens sida dåligt
            planerad ekonomi. Tror kulturministern välkommen! att de här institutionerna
            har så kort planeringstid som ett halvår eller kortare, visar
            det en fundamental brist i kunnandet. Nu riskerar vi att få ogenomtänkta
            åtgärder i denna december månad för att man så att säga ska få
            slut på pengarna, för annars går de ju tillbaka till finansministern.
            Jag vet inte vilket slags berg som ska minskas, men det är väl
            ett skuldberg som borde ha blivit mindre vid det här laget.
          </note>
          <note>
            Jag sade välkommen till kulturminister Leif Pagrotsky. Jag vill
            säga att jag uppskattar att du är här och deltar i debatten, och
            jag hoppas att ministern stannar hela debatten. Det har börjat
            bli en tendens till att om och när ansvarig minister deltar så
            försvinner hon eller han efter sitt inlägg och sina repliker.
            Men jag kan lova att det kommer fram många väsentligheter även
            i senare inlägg. Vi som har flera ledamöter i utskottet delar
            ju upp området, som är rätt stort.
          </note>
          <note>
            Så här långt, fru talman, har jag varit tvungen att hålla mig
            till de övergripande ekonomiska frågorna, och det är det jag menar
            med att det inte har blivit så mycket tid över till de egentliga
            kulturfrågorna i höst.
          </note>
          <note>
            En annan fråga av övergripande natur är målfrågorna. Från Folkpartiets
            sida menar vi att de mål som finns till en del har karaktären
            av delmål och inte är övergripande. Vi har förslag om tre övergripande
            mål: frihet, kvalitet och mångfald. Sedan bör dessa brytas ned
            i mer mätbara delmål. Det är ett bra sätt att följa upp verksamheten.
            För några år sedan kom regeringen med en uppföljningsskrivelse
            som vi uppskattade i hög grad. Den handlade om delaktighet inom
            kulturen. Jag hoppas att vi snart ser liknande uppföljningar på
            andra områden. Men vi vill ha till stånd en förändring beträffande
            kulturens mål, och jag yrkar därför bifall till reservation 1.
          </note>
          <note>
            Innan jag ger mig in i enstaka ämnen kan jag inte låta bli att
            ta upp internationaliseringen av kulturen och nyttan av kulturen
            i det nya EU, också inför ett ytterligare utökat EU.
          </note>
          <note>
            EU, detta av många så förkättrade EU, är ändå vår framtid och
            vår möjlighet. Vi måste ägna större intresse åt det och göra vad
            vi kan för att vara med och på ett positivt sätt medverka till
            att utveckla EU. Det sker inte enbart genom att några politiker
            gör vad de kan, utan vi som svenskar behöver engagera oss.
          </note>
          <note>
            Jag hörde förra helgen på en konferens ett antal inlägg om med
            vilken stolthet invånare från de nya EU-länderna känner sig som
            européer. Jag tycker att det är underligt om man måste ha levt
            under kommunistiskt förtryck för att uppleva friheten, möjligheterna
            och entusiasmen. Tänk om vi, som har levt i fred så länge, kunde
            förstå vad det innebär. Ibland får jag en känsla av att vi inte
            har förstått att vi inte har allt att lära ut till de övriga länderna
            utan har väldigt mycket att lära av dem, även av de forna östländerna.
          </note>
          <note>
            En viktig del att fundera över är språkfrågan. På konferensen
            i Berlin poängterades vikten av möten mellan människor för att
            söka Europas själ. Det ligger oerhört mycket i det, men då måste
            vi kunna kommunicera, kunna prata med varandra. Kulturen gör mycket
            genom att musiken och konsten inte känner några gränser, men den
            direkta kommunikationen försvåras genom att vi talar så många
            olika språk. Det är självklart att vi måste värna vårt svenska
            språk, liksom andra länder värnar sina språk, men vi måste också
            komma överens om vilket språk som bör vara andraspråk för att
            underlätta kommunikationen. För mig är det självklart att det
            är engelskan som då gäller. Tyvärr verkar det som om Tyskland
            och Frankrike inte delar den uppfattningen och har svårt att acceptera
            den, men jag tror att det är enda vägen för att ena Europa.
          </note>
          <note>
            Några tror att svenskan då blir anglifierad, men det behöver
            inte bli fallet. Jag har fått redovisat för mig att få, om ens
            några, kan engelska lika bra som islänningar, och ändå är det
            de som är mest kända för att bevara och skydda sitt språk.
          </note>
          <note>
            Sedan behöver jag gissningsvis inte i den här församlingen peka
            på kulturens vikt för demokratin och det föredöme EU kan vara
            på fredens område, inte minst nu med tanke på det som händer i
            Ukraina.
          </note>
          <note>
            Jag vill kort gå över till de mindre perspektiven.
          </note>
          <note>
            Jag förstod på någon av våra interpellationsdebatter att även
            denna kulturminister har lite svårt att lita på sina kulturföreträdare
            på regional nivå. Kulturpolitiken ska styras så att det ser likadant
            ut över hela landet. Jag tror inte på det. Jag tror på att varje
            region får utveckla sin särart, för den finns och kan bli ännu
            bättre genom det och att regionerna kan samverka med varandra
            utan större statlig inblandning. Det innebär för oss i Folkpartiet
            att vi till en början vill skicka ut medel utan pekpinnar, utan
            piskor och utan morötter i något slags likriktningspatos till
            regionerna.
          </note>
          <note>
            Förra veckan träffade jag kulturutskottets ordförande, Monika
            Griefahn, i Tyskland, och hennes åsikt är att det är en sund och
            frisk konkurrens om de olika regionerna får utveckla sin kultur
            i den riktning de önskar själva. Hon representerar SPD. För att
            ytterligare ägna mig åt lite förebyggande verksamhet vill jag
            säga att jag mer än väl vet att de tyska regionerna kan vara lika
            stora som hela Sverige befolkningsmässigt, men jag anser ändå
            att principen kan vara likartad här som där.
          </note>
          <note>
            Med tanke på tiden, fru talman, tänkte jag stanna här, men avslutar
            med att yrka bifall till reservationerna 1, 4 och 7.
          </note>
          <note type="speaker">
            Anf. 3 LENA ADELSOHN LILJEROTH (m):
          </note>
          <note>
            Fru talman! Även jag gläder mig mycket åt att se kulturministern
            här i dag, och solen skiner dessutom.
          </note>
          <note>
            Det finns förvisso mycket inom kulturområdet som vi är överens
            om, oavsett politisk tillhörighet. Men i en budgetdebatt är det
            inte det som förenar som vi ska koncentrera oss på utan det som
            skiljer.
          </note>
          <note>
            Från oppositionens sida är vi milt sagt förvånade över att vänstermajoriteten
            presenterar förslag om fri entré på statliga museer till en kostnad
            av närmare 100 miljoner kronor som den största kulturpolitiska
            reformen under den här perioden. Det finns många, inte minst länsmuseerna,
            som inte uppfattar detta på samma sätt. Självfallet kommer därför
            den här debatten i dag en hel del att handla om detta.
          </note>
          <note>
            Frågar man museiledningarna eller deras vänföreningar om de tycker
            att dessa 100 miljoner används på bästa sätt blir svaret knappast
            ja. Jag vet att det finns ett stort motstånd, många knutna nävar
            i fickorna, och nu en viss uppgivenhet när man har insett att
            det är så här som det kommer att bli. Man biter nämligen inte
            den hand som föder en, även om den handen inte erbjuder något
            särskilt smakligt godis.
          </note>
          <note>
            Det talas i regeringens texter om behovet av icke-kommersiella
            rum. Det skulle vara ett argument för fri entré på vissa museer.
            Det är väl logiskt, som vi ser det från Moderaternas sida, att
            en regering som beskattar sina medborgare så högt att de, enligt
            samma regering, tydligen inte ens har råd att betala museiavgiften
            själva måste införa fri entré. Då måste det till bidrag. Det är
            symtomatiskt och också ett sätt att behålla makten och inflytandet
            över frukten av medborgarnas arbete.
          </note>
          <note>
            Från moderat håll skulle vi hellre vilja se att människorna själva
            fick behålla mer av sina intjänade pengar och att det ur den statliga
            kulturbudgeten i stället skulle gå mer pengar till museipedagogik,
            till vård av kulturarvet, till idrotten, till de regionala musik-,
            teater- och dansinstitutionerna och framför allt till de fria
            grupperna, precis som Lennart Kollmats var inne på tidigare, som
            står för en mycket stor del av den kultur som erbjuds på marknaden
            men som lever under mycket knappa villkor.
          </note>
          <note>
            Vi vill också lägga pengar på en upplysningskampanj om kommunismens
            brott mot mänskligheten. Att döma av höstens debatt är en sådan
            nödvändig. Forum för levande historia gör ett mycket bra arbete,
            och många, inte minst skolelever, har i dag en mycket större kunskap
            om de brott som begicks på 1900-talet under fascism och nazism.
            Däremot känner inte ens var tionde gymnasieelev till vad Gulagarkipelagen
            är och vad slavlägren under Stalin stod för trots att det faktiskt
            var fler människor som dog i dem. Och det sägs att till och med
            Hitler fruktade Stalins grymheter.
          </note>
          <note>
            Det var synd att kulturministern, som är här i dag, inte kunde
            delta i den forskningsdag som Riksbankens Jubileumsfond arrangerade
            här i riksdagen för ett par veckor sedan. Det blev då väldigt
            tydligt hur relativt lite av forskningsmedlen som faktiskt går
            till kultur.
          </note>
          <note>
            På detta seminarium framträdde flera talare som lyfte debatten
            över det vardagliga gnetandet. Sven Nilsson, författare, kulturdebattör
            och tidigare bibliotekschef, var en av dem. Han konstaterade bland
            annat att vi konsumerar kultur 20 miljarder timmar per år. Det
            är mer än vi lönearbetar. Han påpekade också att 90 % av den statliga
            kulturbudgeten går till de etablerade institutionerna trots, som
            han kallade det, en sjunkande verkningsgrad, medan de fria arrangörerna
            bara får ett par procent av den statliga kulturbudgeten.
          </note>
          <note>
            Med Sven Nilssons ord i öronen blev den förra kulturministern
            Marita Ulvskogs vision som hon beskriver den i Dagordning för
            kultur 20032006 så fattig. Hon skriver: Kultur är för viktigt
            för att vara en angelägenhet för ett fåtal, kultur kan inte tvingas
            leva på marknadens villkor.
          </note>
          <note>
            Hör ni hur det låter? Men större delen av den spännande kulturen
            skapas faktiskt på den här förhatliga marknaden. Det är mässor,
            seminarier, festivaler, nätverk och nya mötesplatser.
          </note>
          <note>
            Sven Nilssons dom var sträng. Han sade: Den kulturpolitiska ideologin
            har hämmat utvecklingen. Vi befinner oss nu i ett nytt läge, i
            en tid för global produktion, distribution och kommunikation av
            kultur.
          </note>
          <note>
            Jag hoppas verkligen att vi under det kommande året kan få en
            diskussion även inom kulturutskottet kring de framtida utmaningarna,
            i stället för att bara, tyvärr, fungera som ett transportkompani
            för olika skrivningar. Här i kammaren är debatten egentligen rätt
            onödig. Allt är ju klart och skrivet. Men i utskottet skulle vi
            möjligen kunna ha större möjligheter att komma överens.
          </note>
          <note>
            Vi är många som gläds åt den sänkta bokmomsen. Försäljningen
            har ökat med 2030 %, men detta har tyvärr inte fått dem som tidigare
            aldrig öppnade en bok att börja läsa. Det är nämligen inte alltid
            en fråga om pris och pengar.
          </note>
          <note>
            Lika lite tror vi att fritt inträde på museer kommer att locka
            den helt museiovane. Det visar sig tydligt redan på Moderna museet.
            Dit kommer förvisso de som även tidigare gick på museer med skillnaden
            att de nu går lite oftare än förr. Och det är väl roligt så. Man
            kan säga att det är en form av skatteåterbäring för dem som är
            kulturaktiva. Men med mer pengar i plånboken hade de kanske valt
            att göra något annat gå på bio, köpa noter eller kanske en biljett
            till en bandymatch, vem vet.
          </note>
          <note>
            Vi moderater inser att statens kaka är begränsad och anser att
            den också ska vara det. Därför har vi tre prioriteringar i vårt
            förslag till kulturbudget:
          </note>
          <note>
            Den första prioriteringen gäller att barn och ungdomar ska få
            stora möjligheter att uppleva kultur eftersom skillnaderna här
            är stora, både i landet och i olika familjer. I det här fallet
            kan samhället stödja hemmet och skolan. Under kommande år kommer
            vi att återkomma med fler konkreta förslag på just detta område.
          </note>
          <note>
            Den andra prioriteringen gäller att värna kulturarvet. I detta
            ligger såväl stöd till forskning som vård av föremål och miljöer.
            Nu tvingas museerna i många fall säga upp dem som faktiskt har
            dessa kunskaper.
          </note>
          <note>
            Den tredje prioriteringen gäller bättre villkor för konstnärer
            och andra kulturskapare. Detta kommer min kollega Anna Lindgren
            att ta upp senare.
          </note>
          <note>
            Vi tycker också att det är dags att avskaffa filmcensuren. Vi
            säger nej till höjningen av TV-licensen. Vi vill ge ett särskilt
            stöd till operan i Göteborg och Malmö och önskar en konkret arbetsplan
            för funktionshindrade, framför allt syn- och hörselskadade, så
            att de får större möjligheter att ta del av kulturutbudet.
          </note>
          <note>
            Kulturfrågorna spretar åt alla håll och går ofta in på andra
            utskottsområden. Skatteutskottet har behandlat reglerna för sponsring,
            och det är möjligt att det blir generösare tolkningar framöver,
            men helt klart är det inte.
          </note>
          <note>
            I Tony Blairs England finns det tydligen inte, har jag hört sägas,
            längre någon övre gräns för hur mycket pengar en privatperson
            får dra av i sin privata deklaration för stöd till vissa kulturella
            och sociala ändamål. Jag tycker att det vore intressant att studera
            effekterna av människornas egna val när de så tydligt kommer till
            uttryck. Vad innebär det för kulturskaparna, för arrangörerna
            och för publiken? Tänk om vi kunde diskutera sådana frågor.
          </note>
          <note>
            Kulturministern och jag hade för en tid sedan en diskussion om
            skattereglerna. Om en murare från Åmål anlitas för jobb i Fjällbacka,
            som jag vet att ministern känner starkt för, behöver han inte
            skatta för motsvarande ersättning därför att det räknas som en
            tjänsteresa, medan däremot en frilansande musiker från Åmål som
            spelar i Fjällbacka, eller arrangören, tvingas göra det. Man kan
            fråga sig varför det ska vara så.
          </note>
          <note>
            En annan statlig besparing är den som Lennart Kollmats var inne
            på om anslagssparandet. Jag ska därför inte beröra det.
          </note>
          <note>
            Fru talman! Slutligen: En annan viktig kultur- och tillväxtfråga
            är situationen för hantverkarna. Vi har tagit upp det här från
            moderat sida många gånger. Vi anar lite ljus i tunneln, men det
            är för lite och kanske till och med för sent.
          </note>
          <note>
            Kulturutskottet besökte Dramaten för en tid sedan. Då berättade
            teaterns chef Staffan Valdemar Holm att man har 55 olika yrkeskategorier
            och att det står i regleringsbrevet att man ska värna om de specifika
            teateryrkena. Men hur ska man göra det? Då måste det också finnas
            utbildningar, och det gör det inte i dag, inte tillräckligt.
          </note>
          <note>
            Kanske kan de sammanslagna Kultur- och Utbildningsdepartementen
            finna nya möjligheter och göra det lättare för dem som värnar
            hantverksyrkena att finna villiga händer och lyssnande öron för
            de frågor som är så viktiga om vi ska kunna bevara även kulturarvet.
          </note>
          <note>
            Fru talman! Med det yrkar jag bifall till reservation nr 3, men
            jag står givetvis bakom de övriga där Moderaterna ingår.
          </note>
          <note type="speaker">
            Anf. 4 GUNILLA TJERNBERG (kd):
          </note>
          <note>
            Fru talman! Också jag vill hälsa kulturministern välkommen till
            budgetdebatten här i kammaren.
          </note>
          <note>
            Jag kommer i mitt anförande att ge några kommentarer som vi kristdemokrater
            har med anledning av årets budgetproposition för kulturområdet.
            Kristdemokraterna har på några områden en annan syn än majoriteten
            Socialdemokraterna, Vänsterpartiet och Miljöpartiet på hur pengarna
            ska fördelas. Det utvecklar vi också i vårt särskilda yttrande.
            Vi kristdemokrater tillför i vårt förslag kultursektorn 7 miljoner
            kronor utöver majoritetens förslag till kulturbudget.
          </note>
          <note>
            Vi ökar stödet till regional teater, dans och musik, vården av
            samlingarna på våra museer, de regionala arkiven, kulturmiljövården,
            de fria grupperna, kulturtidskrifter, stödet till samlingslokaler,
            verksamhetsstöd till trossamfund, LL-stiftelsen och Sveriges teatermuseum.
            Jag kommer att kommentera några av de områdena. Sedan kommer min
            kollega Kenneth Lantz att ta upp ytterligare några.
          </note>
          <note>
            Fru talman! Först vill jag göra några grundläggande reflexioner.
            Kulturen finns där människor finns. Den uppstår i mötet mellan
            människor, och den skapas av oss alla gemensamt. Kulturen är ingenting
            statiskt utan något levande som ständigt är i förändring. Kulturen
            har en självklar plats i den kristdemokratiska ideologin. I vår
            ideologi hämtar vi de tre grundprinciper som utgör basen för vår
            syn på kulturen och kulturpolitikens ansvar.
          </note>
          <note>
            Den första principen är människosynen. Människan kräver tillfredsställelse
            av mer än sina materiella behov för att leva och må bra. Genom
            kulturen kan människor finna mening i tillvaron och utvecklas
            både som individer och i relationer med andra. Att värna kulturen
            är en grundläggande uppgift för politiken, men det handlar också
            om ansvar och förvaltarskap.
          </note>
          <note>
            Den andra principen är att förvalta det som lämnats till oss,
            att värna jordens materiella tillgångar, men också att bevara
            det immateriella arvet, tankar, värderingar och idéer som lämnats
            till oss från tidigare generationer. Bevarandet av kulturarvet
            är en självklarhet för oss kristdemokrater.
          </note>
          <note>
            Den tredje princip som jag vill ta upp handlar om maktfördelning.
            Vi menar att beslut ska fattas så nära den enskilda människan
            som möjligt. Endast i de fall man kan motivera att det är mest
            effektivt att besluten fattas på en högre nivå ska besluten ligga
            där. Grundprincipen är att den högre nivån ska vara ett stöd för
            den lägre.
          </note>
          <note>
            Fru talman! Ofta är fokus för kulturens betydelse människans
            psykiska välbefinnande. Det är glädjande att många undersökningar
            under senare år har pekat på kulturens betydelse även för den
            fysiska hälsan. Människor som regelbundet tillägnar sig konstnärliga
            upplevelser lever längre och mår bättre än de som inte gör det.
            Att få tillgång till konstnärlig aktivitet kan till och med påskynda
            tillfrisknandet hos människor. Även om jag vill understryka kulturens
            betydelse för dess egen skull vill jag ta upp detta faktum. Det
            är just kulturens egenvärde som skapar denna dynamik.
          </note>
          <note>
            Fru talman! I museerna runtom i landet vårdas ett unikt kulturarv.
            Det handlar som miljoner föremål, kläder, smycken, tavlor, böcker,
            husgeråd, konserverade växter och djur, teaterrekvisita och mycket
            annat. Det är ett kulturarv som tillhör oss alla och som museerna
            har fått vårt uppdrag att förvalta. Jag tror att vi alla här i
            kammaren är överens om att förvaltandet av kulturarvet är en viktig
            uppgift. Vi vet alla att dessa föremål ska bevaras för framtiden.
            Men då måste vi också ge museerna rimliga förutsättningar för
            att klara den uppgift som vi har gett dem. Så är det inte i dag.
            På massor av museer runtom i landet står samlingar och förfaller.
            Det handlar om fukt och skadedjur, bristande konservering och
            felaktig förvaring.
          </note>
          <note>
            Hur är det möjligt när vi alla här inne är överens om kulturarvets
            betydelse? Jag menar att vi alla kulturpolitiker har ett gemensamt
            ansvar för den rådande situationen. Men störst ansvar faller på
            Socialdemokraterna, Vänsterpartiet och Miljöpartiet. Det är de
            partier som gemensamt fastlagt budgeten och politikens inriktning
            de senaste tio åren. Jag vill mena att socialdemokrater har stirrat
            lite för ensidigt på besökssiffror, och då har grundbulten i museernas
            verksamhet, samlingarna, glömts bort. Vad ska museerna visa för
            besökarna den dag samlingarna inte går att visa längre? Hur intressanta
            kommer framtidens utställningar att bli när kunskapen om föremålen
            riskerar att glömmas bort när forskare får sluta i stället för
            pedagoger? Nu har jag ingenting emot pedagoger, men vi behöver
            diskutera helheten.
          </note>
          <note>
            Fri-entré-reformen är ett exempel på Socialdemokraternas populistiska
            museipolitik. Det är en reform som kostar närmare 100 miljoner
            kronor. Den har hittills inneburit att samma människor går oftare,
            inte att nya grupper kommer till museerna. Dessutom kommer den
            nästan enbart Stockholm till del, eftersom 16 av de 19 statliga
            museerna som får del av stödet ligger i Stockholm. Självklart
            ska samlingarna visas. Ingen vill ha samlingar som enbart ligger
            i magasin och beskådas av några få. Självklart är museipedagogiken
            avgörande för ett museum, men till vilket pris?
          </note>
          <note>
            Fru talman! Vi kristdemokrater säger i vårt budgetalternativ
            nej till fri entré på de statliga museerna. Vi gör det för att
            i stället möjliggöra satsningar på museernas samlingar. Totalt
            vill vi satsa 16 miljoner kronor för detta ändamål. Dessutom vill
            vi införa fritt inträde för barn och ungdomar upp till 19 år på
            samtliga statliga och regionala museer. Vi tillför alltså pengar
            för detta. Barn och ungdomar är en prioriterad grupp för oss.
            Genom en sådan satsning når reformen ut till hela landet. Den
            möjliggör också för skolorna att utnyttja museerna jag föredrar
            här uttrycket ta till vara i undervisningen oftare än i dag.
          </note>
          <note>
            Museernas verksamhet består av två viktiga delar, att vårda och
            visa. Båda delarna är beroende av varandra, och båda delarna måste
            uppfyllas för att museerna ska fullgöra sin uppgift. Det är vårt
            ansvar att ge dem förutsättningar att klara detta.
          </note>
          <note>
            Fru talman! Förutom satsningen på de regionala museerna gör vi
            också en satsning på de regionala arkiven, som jag ska kommentera.
            Vi föreslår 1 miljon kronor utöver vad regeringen och samarbetspartierna
            föreslår. Det är i dag många regionala arkiv som brottas med stora
            ekonomiska problem. Arkiven förvaltar ett betydande arkivbestånd.
            Det handlar om att vårda och bevara men lika mycket om att ge
            tillgång till värdefull historia. Inte minst det ökade intresset
            för släkt- och hembygdsforskning har gjort att arkiven är mycket
            viktiga. En skrivelse rörande arkivfrågorna utlovas till i början
            av nästa år. Vi kristdemokrater har länge efterfrågat vad socialdemokraterna
            vill med arkiven.
          </note>
          <note>
            Dans, musik och teater, fru talman, är konstformer som var och
            en spelar sin unika roll för den skapande människan. Musiken har
            en särskild nära och gränslös betydelse för människor. Teater
            är en konstform som ger stora möjligheter till inlevelse och identifikation.
            Det är någonting som vi alla här kan stryka under. Antalet besökare
            ökar för varje år. Vi kristdemokrater vill satsa 5 miljoner kronor
            utöver det regeringen och stödpartierna föreslår på regional teater,
            dans och musik.
          </note>
          <note>
            Fru talman! De fria grupperna inom dans och teater står för drygt
            en tredjedel av antalet föreställningar som framförs varje år.
            Deras betydelse för svenskt kulturliv är odiskutabelt. Samtidigt
            är de fria grupperna bland de mest utsatta grupperna av konstnärer.
            Deras arbetsvillkor är mycket dåliga, och de hamnar ofta utanför
            samhällets olika trygghetssystem. Det har sagts av många här,
            det har sagts många gånger tidigare, och jag säger det också i
            dag. Det är ingen nyhet för någon av oss här.
          </note>
          <note>
            En fråga som orsakar ständiga problem för de fria grupperna är,
            som vi alla vet, den bristande pris- och löneuppräkningen. Av
            någon anledning omfattas inte anslaget till de fria grupperna
            av någon sådan uppräkning, trots att en stor del av anslaget går
            just till löner. Det gäller även anslaget till Teateralliansen.
          </note>
          <note>
            Som en följd av den bristande pris- och löneuppräkningen urholkas
            anslagen till de fria grupperna varje år. Kulturrådet har flera
            gånger konstaterat att färre grupper än tidigare kan ges stöd,
            eller också får de enbart tillfälliga projektbidrag i stället
            för längre verksamhetsstöd.
          </note>
          <note>
            Nu senast har vi alla kunnat ta del av att Kristina Lugn var
            på väg att lämna Teater Brunnsgatan Fyra som en följd av uteblivet
            stöd, som hon beskrev det. Hon tyckte att det var mycket olyckligt.
            Teatern behöver ett mycket mer långsiktigt stöd än vad hon hade
            möjlighet att få, säger hon. Nu vet vi att Framtidens kultur har
            gjort en utryckning. Framtidens kulturs roll i dag börjar mest
            bestå av brandkårsutryckningar. Nu ser det ut som om teatern ska
            få vara kvar, men det är olyckligt när sådana händelser måste
            inträffa för att någon form av fortsatt verksamhet ska kunna äga
            rum. Vi får se hur det går.
          </note>
          <note>
            I sitt budgetunderlag för 2005 konstaterade Kulturrådet att ett
            ökat ekonomiskt stöd till de fria grupperna är ett av de områden
            som är högst prioriterat och där behoven är som störst. Trots
            det fick de fria grupperna inte något ökat anslag i årets budget.
          </note>
          <note>
            I en interpellationsdebatt som jag nyligen förde med kulturminister
            Leif Pagrotsky diskuterade vi situationen för de fria grupperna
            och varför de inte fått ett ökat ekonomiskt stöd trots Kulturrådets
            vädjan. I debatten svarade kulturministern att de fria grupperna
            har fått ett anslag de senaste åren och att det därför var obegripligt
            för honom att pengarna inte räckte. Han tyckte att det var beklagligt
            att de fria grupperna inte hade tagit bättre vara på dessa pengar
            och gjort bättre prioriteringar. Jag skulle vilja säga det här
            en gång till, men jag gör inte det. Detta är förvånansvärt!
          </note>
          <note>
            Men om det nu är så obegripligt tycker jag att kulturministern
            borde prata med sin egen myndighet Kulturrådet, som tydligen gjort
            en helt annan bedömning än kulturministern. Anslaget till de fria
            grupperna måste ökas dels för att möjliggöra ökade bidrag, dels
            för att kompensera för den bristande pris- och löneuppräkningen.
            Därför satsar vi kristdemokrater 10 miljoner kronor för 2005 och
            på tre år 30 miljoner kronor till de fria grupperna.
          </note>
          <note>
            Avslutningsvis, fru talman, finns det mycket mer som jag skulle
            vilja ta upp här. Men tiden medger inte det. Jag deltar inte i
            beslutet angående majoritetens budget inom utgiftsområde 17 utan
            hänvisar till mitt särskilda yttrande i betänkandet. Jag står
            självfallet bakom samtliga reservationer där Kristdemokraterna
            finns med, själva eller tillsammans med något annat parti. För
            att spara kammarens tid nöjer jag mig med att yrka bifall till
            reservation 2 under punkt 2.
          </note>
          <note type="speaker">
            Anf. 5 PETER PEDERSEN (v):
          </note>
          <note>
            Fru talman! Även Vänsterpartiet vill hälsa den nye kulturministern
            Leif Pagrotsky välkommen in i den kulturpolitiska debatten. I
            dag ska vi diskutera budgetfrågor.
          </note>
          <note>
            Som utskottsansvarig för Vänsterpartiet tar jag på mig rollen
            att vara förstående, stolt och nöjd över vårt betänkande. Tasso
            Stafilidis kommer att ta upp några kritiska ingångsvinklar, inte
            minst vad gäller tilldelning av pengar till fria grupper.
          </note>
          <note>
            Jag yrkar bifall till utskottets förslag i betänkandet KrU1.
            Jag kommer att koncentrera mitt anförande på de punkter där Vänsterpartiet
            i särskilda yttranden har lyft fram några frågor där vi inte är
            helt nöjda.
          </note>
          <note>
            Jag tycker att det är mycket trevligt och angenämt på alla sätt
            att få verka i och jobba med kulturpolitiska frågor, inte minst
            med tanke på den uppdelning som vi brukar ha. Ända från kommunerna
            och uppåt finns det hårda och mjuka frågor, och då brukar det
            vara så att männen ska sitta i finansutskotten och kvinnorna i
            kulturutskotten. Jag tror att det är bra om man gör ett visst
            skifte i de riktningarna så att vi får en bättre balans. Det allvarliga
            med kulturpolitiken är att det oavsett om man tittar på kommunal
            nivå eller riksnivå är en liten omfattning på kulturpengarna.
            Det är det som är gemensamt. Jag tror att alla, oavsett parti,
            som sitter i kulturutskottet skulle önska en större omfattning
            av pengar som ägnas kulturfrågor. Vi är övertygade om att det
            skulle få positiva effekter på en rad områden.
          </note>
          <note>
            När man pratar med människor ute på gatan som det brukar heta
            märker man att de ofta är mycket mer intresserade av vilken pjäs
            som går på Dramaten eller på deras länsteater eller av vilken
            rockkonsert folk har varit på än om räntan har gått upp med 0,03
            % från den ena timmen till den andra. Men det ägnar vi mycket
            debatt åt. Jag har lagt märke till att vissa som har varit framme
            här säger att det är för mycket formalia och för mycket ekonomi
            men trots det ägnar mycket tid av sina anföranden åt just detta.
            De kommer ofta in på skattefrågor till exempel.
          </note>
          <note>
            Jag ska ta upp några punkter som Vänstern har lyft fram. Många
            har försökt ta åt sig äran av att vi äntligen har kommit en lång
            bit på väg för att ordna pensionsvillkoren på ett värdigt och
            bra sätt för dem som är anställda vid våra teatrar och dans- och
            musikinstitutioner. Jag skulle ödmjukt vilja påstå att motion
            Kr309 från Vänsterpartiet har haft stor betydelse i det sammanhanget
            för att få detta till stånd. Vi har gjort en budgetuppgörelse
            som till viss del har löst de här problemen, men vi har i en motion
            efter budgetuppgörelsen kommit fram till att vi inte riktigt kunde
            acceptera de skrivningar som fanns i förslaget till budget. Vi
            lämnade in motionen, och vi kan bara konstatera att i två avseenden
            är våra förslag tillgodosedda. I den första punkten säger vi att
            man ska utreda och redovisa hur frågan om scenkonstinstitutionernas
            premiepensioner långsiktigt ska lösas. Enligt oss är detta tillgodosett
            enligt den uppgörelse som är gjord, det regeringsbeslut som har
            funnits och de skrivningar vi har i utskottet. I punkt 5 sade
            vi att regeringen noggrant bör följa utvecklingen vid scenkonstinstitutionerna
            för att vid behov kunna ingripa med akuta åtgärder. Den åtgärden
            vidtogs snabbt via ett regeringsbeslut som löste den akuta krisen.
            Nu kan detta komma till en bra lösning.
          </note>
          <note>
            Det finns vissa frågor som vi vill fortsätta att hålla fingret
            på. Det gäller den kompletterande tjänstepensionen, den så kallade
            kåpan, och att man ska få likvärdiga villkor med andra anställda
            om man jobbar på en statlig institution med kultur.
          </note>
          <note>
            Vi har också lyft fram frågan om sångarnas och dansarnas pensioner
            och deras speciella problem i och med att de går i pension tidigt.
            Det är viktigt att man hittar lösningar och karriärväxling så
            att man kan få sysselsättning som på något vis anknyter till ens
            tidigare arbetsuppgift, till exempel danspedagog i stället för
            dansare.
          </note>
          <note>
            Vi har även lyft fram de fria scenkonstnärernas behov av vettiga
            pensioner. Jag tror att Tasso kommer att komma in och fylla på
            mer om det.
          </note>
          <note>
            Frågan om pris- och löneomräkning har lyfts fram av flera här,
            och även av oss. Vi har markerat detta i ett särskilt yttrande,
            för vi vill skynda på det. Det hjälper inte att göra ständiga
            utredningar och analyser; någon gång måste man komma till en punkt
            där man bestämmer sig för att det är rimligt att fler anslag omfattas
            av PLO-uppräkningen. Vi tycker att fria grupper är ett sådant
            anslag. De har många anställda som gör ett viktigt arbete för
            kulturlivet i Sverige, och det är rimligt att de ska omfattas
            av samma omräkning som de flesta andra som jobbar på mer traditionella
            institutioner har.
          </note>
          <note>
            Vi har också tagit upp frågan om bibliotekslagen. Det är bra
            att man nu fattar beslut om att man ska samordna biblioteksverksamheten
            i klaner, men vi vill också lyfta fram att det finns en fara i
            att man är nöjd med att det finns ett folkbibliotek i varje kommun.
            Det är en klar fördel om det finns fler, och det är bra om det
            kan finnas biblioteksfilialer. Det gäller inte minst i de kommuner
            som har långa avstånd. Om det är 30 mil till folkbiblioteket är
            det inte så jättelätt att komma dit, och det är inte speciellt
            tillgängligt för de människor som bor i kommunen. Det är lite
            väl lättvindigt att bara säga att det är upp till kommunen att
            fixa det. Vi är väl medvetna om att om vi skulle skärpa bibliotekslagen
            så måste det förstås också tillskjutas medel så att man möjliggör
            detta. Man får inte bara lasta över en massa krav på kommunerna.
            Vi vill att man ser över det här noggrant och utvärderar bibliotekslagen
            på ett mer djupgående sätt. I det sammanhanget har vi också sagt
            att vi vill lyfta in genusperspektivet även i detta politikområde.
          </note>
          <note>
            När det gäller mångkulturåret 2006 har vi försökt anlägga ett
            underifrånperspektiv. Den samordnare som ska tillsättas för mångkulturåret
            ska ha sin utgångspunkt i de människor som står för mångkulturen
            i Sverige, nämligen de fria kulturutövarna och de människor som
            tillhör de minoriteter som vi pratar om. Det gäller de nationella
            minoriteterna och invandrarminoriteter. De måste få stort inflytande
            över innehållet i den verksamhet som kommer att ske under 2006
            för att den ska få långvariga och viktiga resultat för framtiden.
            Det får inte bara bli ett kortsiktigt nedslag och en liten satsning
            som snabbt går över. Det hoppas vi kunna påverka genom det direktiv
            som skrivs för mångkultursamordnaren.
          </note>
          <note>
            Jag vill avslutningsvis tacka mina kamrater i kulturutskottet,
            oavsett parti, för ett gott samarbete. Det gäller inte minst s-gruppen
            som vi har ett speciellt gott samarbete med i olika frågor.
          </note>
          <note>
            Jag vill också tacka den tidigare kulturministern Marita Ulvskog
            och den tidigare statssekreteraren på Kulturdepartementet Gunilla
            Thorgren för ett viktigt arbete, inte minst vad gäller lösningen
            av pensionsfrågan.
          </note>
          <note>
            Sedan kan jag trösta Moderaterna med att vi som jobbar med kulturfrågor
            i Vänsterpartiet hade en planeringsdag för någon vecka sedan.
            Vi förlade den planeringsdagen just på Forum för levande historia.
            Vi hade en mycket givande diskussion med ansvariga för myndigheten.
            Vi har aldrig sagt att man inte ska studera eller lyfta upp alla
            ismers brott mot mänskligheten. Det vi tidigare har ifrågasatt
            är om myndighetsformen är den mest lämpliga för detta. Moderaterna
            brukar faktiskt ibland tycka att det inte är lämpligt. Jag kan
            konstatera att Centern fortfarande har samma syn. Man vill inte
            avsätta de här pengarna.
          </note>
          <note>
            Det handlar inte om det är bra eller dåligt att lyfta fram de
            brott mot mänskligheten som har skett i olika ismers namn, utan
            det handlar snarare om i vilken form det sker.
          </note>
          <note>
            Men som de demokrater vi är accepterar vi att det finns en stor
            majoritet i riksdagen för detta. Vi avvaktar och ser med spänning
            fram emot vad Forum för levande historia kan komma fram till.
          </note>
          <note type="speaker">
            Anf. 6 LENNART KOLLMATS (fp) replik:
          </note>
          <note>
            Fru talman! Det sista Peter Pedersen tog upp var ju spännande
            och intressant. Jag har funderat lite grann över det. Jag minns
            att för ett år sedan stod Peter och jag här och hade en, som vanligt,
            mycket vänskaplig diskussion om Forum för levande historia. Du
            var till och med vänlig och gav mig en bok som handlade om er
            uppgörelse med den bakgrund som ni har. Nu verkar det inte som
            om den boken räckte, efter vad jag har förstått av vad som hände
            efter det att vi hade vår diskussion här. Det har varit rätt mycket
            storm i ditt parti om det.
          </note>
          <note>
            Men jag är ändå intresserad av det du sade sist här om att ni
            är så demokratiska att ni släpper ett ärende om det finns en stor
            majoritet i kammaren. Det var så du uttryckte dig. Ni vill inte
            ta upp frågan om en nedläggning av Forum för levande historia
            mer eftersom det finns en stor majoritet i kammaren. Det är rätt
            intressant om det gäller på många områden.
          </note>
          <note>
            Det andra jag skulle vilja fråga om gäller detta med bibliotekslagen.
            Hur långt vill ni egentligen gå i lagstiftningshänseende? I ert
            särskilda yttrande tar ni fram flera kriterier. Ni tar fram invånarantal,
            geografiskt avstånd och eventuella bristande kommunikationer.
            Hur petig ska en lagstiftning vara för att tillfredsställa Vänsterpartiet
            när det gäller det kommunala självstyret?
          </note>
          <note type="speaker">
            Anf. 7 PETER PEDERSEN (v) replik:
          </note>
          <note>
            Fru talman! Till att börja med tycker vi i Vänsterpartiet att
            det är en fördel att man inte likt en papegoja återkommer med
            samma krav gång på gång och belastar riksdagens arbete. Vi kan
            mycket väl komma tillbaka till frågan om Forum för levande historia,
            men vi gör det inte varje år. Nu tycker vi att det är rimligt
            att Forum för levande historia får verka och bevisa att man inte
            är en statlig kampanjorganisation utan att man faktiskt på ett
            objekt sätt försöker belysa olika ismers och andras brott mot
            mänskligheten. Vi hoppas att man kommer att lyckas.
          </note>
          <note>
            Vår farhåga grundar sig på alla de motionsyrkanden som kommer
            fram här i riksdagen där ett parti tycker att man ska lyfta fram
            islams roll i den här frågan och några tycker att det är kommunismens
            brott mot mänskligheten som ska lyftas fram och så vidare. Vi
            tycker inte att det är lämpligt att vi här i riksdagen ska fatta
            beslut om vad en myndighet ska ägna sig åt, speciellt inte om
            man ägnar sig åt olika politiska ideologier eller för den delen
            religiösa trosuppfattningar och deras påverkan i den här specifika
            frågan. Det är detta vi har varit kritiska mot. Vi har aldrig
            varit kritiska mot själva tanken att det är viktigt att dagens
            ungdomar får lära sig och blir upplysta om vad som har skett i
            historien och vilka konsekvenser icke-demokratiska regimer och
            deras ideologier kan leda till i praktiken.
          </note>
          <note>
            För egen del ser jag nu fram emot Uppdrag gransknings granskning
            av Folkpartiet och vad de kan hitta i era arkiv och lager. Det
            finns säkert något som ni har sagt under historiens gång som ni
            inte kommer att vara alldeles stolta över i dag.
          </note>
          <note>
            Vi vill att man analyserar bibliotekslagen och ser om den verkligen
            lever upp till sitt syfte. Vitsen kan inte bara vara att vi ska
            ha ett folkbibliotek. Anledningen till att vi har en bibliotekslag
            är att detta ska man garantera. Det är ett minimigolv man lägger.
            Då får man inte, som ni, säga att många har använt detta och lagt
            det på minimigolvet. Ni vill ju avskaffa bibliotekslagen just
            med argumentet att man använder den som ett slags alibi för att
            lägga sig på en nivå. Vi säger att man ska analysera och se om
            det har fungerat på det sättet. Om så är fallet vill vi skärpa
            lagen, inte avskaffa den som Folkpartiet och vissa andra vill.
          </note>
          <note type="speaker">
            Anf. 8 LENNART KOLLMATS (fp) replik:
          </note>
          <note>
            Fru talman! Jag tror inte att vi har sagt att många har använt
            den för att lägga minimigolv. Jag tror att vi har sagt att vi
            riskerar att det bara blir ett. Det är rätt stor skillnad. Har
            ni eller har ni inte tilltro till den kommunala självstyrelsen?
            Det är principiellt oerhört intressant hur detaljerad en lagstiftning
            ska vara i förhållande till kommunerna eller regionerna. Vi har
            ju faktiskt inte, så långt jag vet, en lagstiftning om att det
            ska finnas ett sjukhus i varje landsting, för att ta ett exempel,
            och ändå är det så. Jag tror att vi är överens om att bibliotek
            är oerhört viktiga. Det är en jätteviktig mötesplats. De ska självfallet
            finnas, och det ska vara avgiftsfria lån. Men jag tycker inte
            att det behövs en lagstiftning, och där har vi en fundamental
            skillnad.
          </note>
          <note>
            Uppdrag granskning är naturligtvis välkomna till Folkpartiet.
            Det kan nog finnas saker som vi inte är stolta över i dag, men
            jag tror att dimensionerna inte är jämförbara på samma dag i förhållande
            till de omkramningar som dina företrädare har sysslat med. Men
            det var inte det vi skulle ta upp här. De är mycket välkomna.
            Det är jag övertygad om.
          </note>
          <note>
            Även om Tasso Stafilidis senare ska ta upp detta om pris- och
            löneomräkning för fria grupper vill jag säga att det känns lite
            grann som om ni nästan står och hoppar i era särskilda yttranden.
            Du sade i början att du var förstående, stolt och nöjd, men ni
            skulle ju ändå ha velat lämna en och annan reservation. Är det
            inte uppriktigt sagt så att det hade varit bättre att säga ifrån
            att de fria grupperna ska ha pris- och löneuppräkning på samma
            sätt som andra institutioner i stället för att tillsätta en skyndsam
            utredning?
          </note>
          <note type="speaker">
            Anf. 9 PETER PEDERSEN (v) replik:
          </note>
          <note>
            Fru talman! Vi har sagt att om bibliotekslagen skärps utifrån
            en sådan analys som vi vill ha, måste vi självfallet också skicka
            med pengar och inte lägga på nya pålagor. Jag vet ju att de kommuner,
            inte minst ute i glesbygd, som tvingas fatta olika beslut, till
            exempel att lägga ned en biblioteksfilial, gör inte det för att
            de tycker att det är speciellt kul att göra det. Det har ofta
            ekonomiska orsaker. Då är det rimligt att man även i det här fallet
            värnar det offentliga rummet. I många kommuner är det nog inte
            teatersalongen eller museilokalen som är det offentliga rummet,
            utan det är just biblioteket som är den naturliga träffpunkten
            där man kan läsa dagstidningar, låna böcker och använda sig av
            Internet och andra moderna medier som numera finns på biblioteken.
            Det vill vi gärna att man tittar mycket noga på.
          </note>
          <note>
            Om Lennart Kollmats har läst den här boken Lik i garderoben borde
            han också veta att det faktiskt fanns två upplagor, vilket jag
            tror Janne Josefsson missat. Det allra mesta av det som Janne
            Josefsson tog upp i sitt program står faktiskt att läsa i de böckerna.
            Det är egentligen inte så mycket nytt. Det finns ingen anledning
            att ta upp det och försvara det, och det gör jag inte heller.
            Jag säger bara att vi välkomnar en granskning av alla partier
            genom historien. Då kommer vi att kunna ha en mycket trevlig diskussion
            om detta och komma fram till viktiga gemensamma ståndpunkter.
          </note>
          <note>
            Jag konstaterar att de här påhoppen på Vänsterpartiet ofta sker
            i talarstolen. Det är väldigt få moderater, kristdemokrater, folkpartister
            och centerpartister som ägnar sig åt den här typen av debatt ute
            i foajén. Jag välkomnar den debatten. Jag ser fram emot en sådan
            debatt vid många tillfällen över en kopp kaffe. Då tror jag att
            vi kan komma fram till viktiga och kloka ställningstaganden där
            vi inte demoniserar varandra. Jag tror att det är olyckligt för
            demokratin om vi försöker att utpeka ett demokratiskt parti, som
            Vänsterpartiet är, som någonting annat. Jag tror inte att demokratin
            gynnas av det.
          </note>
          <note type="speaker">
            Anf. 10 BIRGITTA SELLÉN (c):
          </note>
          <note>
            Fru talman! Jag instämmer i att det är väldigt trevligt att ministern
            är här i dag. Jag hoppas att det blir en vana, för det skulle
            vara uppskattat även när vi har andra betänkanden.
          </note>
          <note>
            Centerpartiet anser att satsningar på kultur är samhällsekonomiskt
            lönsamt och ger många positiva bieffekter. Alla människor i landet
            ska kunna ta del av ett levande kulturliv. Kulturen ska finnas
            i vardagslivet, i folkrörelserna och föreningslivet, på arbetsplatserna,
            i bostadsområdena och så vidare. Vår välfärd beror inte bara på
            tekniska och ekonomiska faktorer. Kulturen utvecklar det civila
            samhället och håller det demokratiska samtalet levande. Förutom
            att kulturen har ett värde i sig som inte nog kan betonas är den
            kreativitet som stimuleras genom kulturen avgörande för samhällets
            utveckling.
          </note>
          <note>
            Människorna måste själva få vara med och bestämma hur de vill
            utforma och ta del av kulturen, anser vi i Centerpartiet. Om människor
            får större möjligheter att påverka och ta del av kulturutbudet
            på sin ort kan ett levande kulturliv skapas i hela landet och
            väldigt bra mötesplatser. För att stärka människornas möjligheter
            att ge liv åt kulturen och för att få ett levande kulturliv nära
            människorna behövs ökade satsningar på verksamheter som gynnar
            det ändamålet.
          </note>
          <note>
            Fru talman! En levande kultur och demokrati förutsätter många
            mötesplatser där människor kan träffas, skaffa sig nya kunskaper
            och erfarenheter och utbyta tankar och åsikter. Genom studieförbundens
            försorg skapas många mötesplatser för det demokratiska samhället,
            i till exempel studiecirklar, kulturarrangemang och föreläsningar.
            Av den anledningen vill vi att budgeten för folkbildningen ska
            ökas. Vi är väl medvetna om att folkbildningen är en fråga som
            regeringen arbetar med och att man säger sig vilja se utvecklingen
            av bidragen inom kommuner och landsting innan man beslutar sig
            om framtida resursbehov.
          </note>
          <note>
            I dag ser vi redan hur de skär ned runtom i landet. Det har gjorts
            i mer än tio år nu. Vi vet att i genomsnitt har kommunerna skurit
            ned med 40 %. Varför vänta då med att visa att vi tycker att folkbildningen
            är viktig? Jag tror faktiskt att alla vi som sitter i kulturutskottet
            är väl medvetna om att resurserna har minskat på lokal och regional
            nivå. Socialdemokraterna säger sig ju vara ett folkrörelseparti
            som värnar folkbildningen. Visa det då på riksnivå! Då tror jag
            att det kan påverka politiker ute i kommuner och landsting att
            inte skära ned så mycket som de gör i dag.
          </note>
          <note>
            Vi har i vårt budgetförslag 70 miljoner mer än regeringen till
            anslaget som handhar folkbildning. Det visar vår starka tro på
            folkbildningens betydelse för människorna. I det anslaget har
            vi sagt att 50 miljoner ska gå till folkbildning och 20 miljoner
            till amatörkulturen.
          </note>
          <note>
            För att all den aktivitet som vi ser som möjlig inom folkbildningen
            ska kunna utvecklas är det inte bara ökad budget till folkbildningen
            som behövs utan också tillgång till lokaler. Det är något som
            jag debatterade med kulturministern för mindre än en månad sedan
            när vi diskuterade offentliga rum i landet.
          </note>
          <note>
            Ideella och allmännyttiga organisationer gör många värdefulla
            insatser i samhället. De har ett stort hot hängande över sin verksamhet
            som jag vill passa på att påminna om. Det handlar om skattelagstiftningen
            Mervärdesskatt i ett EG-rättsligt perspektiv där man föreslår
            att ideella föreningar ska momsbeskattas. Om det verkställs innebär
            det att studieförbunden måste höja deltagaravgifterna med 21 %.
            Jag hörde i förra veckan en varningens signal om att det tyvärr
            kanske kommer att bli verklighet. Vi hade hoppats att vi hade
            motarbetat det i våras, men jag är inte så säker längre.
          </note>
          <note>
            Folkbildningsförbundet räknar med en merkostnad på närmare 200
            miljoner om det här kommer att införas. Det kommer att innebära
            att människor med låga löner knappast kommer att prioritera att
            gå en studiecirkel eller på en folkhögskola. Det är de människorna
            som ofta är i stort behov av folkbildning. Jag hoppas att kulturministern
            är medveten om det här och är beredd att titta över förslaget
            i samarbete med finansministern.
          </note>
          <note>
            Jag nämnde att amatörkulturen bör få ett eget anslag och ges
            möjlighet att stå på egna ben. Amatörkulturens samrådsgrupp Ax
            har under ett flertal år försökt få till stånd ett samarbete med
            studieförbunden för att genomföra en utredning och belysning av
            amatörkulturutbudet. För några år sedan deltog jag i en debatt
            här i Stockholm där regeringen var representerad av en tjänsteman,
            och alla partier fanns med. Alla bedyrade att amatörteatern är
            väldigt viktig och har en stor betydelse för hela landet. Av den
            anledningen sade vi allihop att vi bör arbeta för att de får ett
            eget anslag. Det är ett löfte som vi i Centerpartiet känner oss
            rätt så ensamma om att driva i dag.
          </note>
          <note>
            En annan verksamhet som spelar stor roll för att sprida teater,
            dans och sång är Fria scenkonsten. Om vi inte hade dem skulle
            antalet scenföreställningar minska med cirka en tredjedel för
            vuxna och för barn med hälften. De siffrorna talar sitt eget tydliga
            språk. Därför vill vi höja deras anslag med 25 miljoner. Av de
            pengarna skulle 10 miljoner gå till dansares och sångares pensionsavgångar.
          </note>
          <note>
            Deras pensioner har hanterats på ett väldigt dåligt sätt av regeringen.
            Under hösten har i alla fall regeringen fått kalla fötter och
            lovat återkomma med pensionslösningar när vårbudgeten läggs fram
            2005. Det är bara att hoppas att den räcker, som Lennart Kollmats
            var inne på. Vi är många som kommer att granska det. Till Peter
            Pedersen som sade att deras motion hade betytt väldigt mycket
            för pensionsvillkoren kan jag säga att jag också tror det. Regeringen
            insåg ju att om inte Vänstern stödde regeringen fanns det inte
            majoritet för att ligga kvar på den dåliga pensionslösningen.
            Regeringen visste naturligtvis att alla borgerliga partier ville
            lyfta upp frågan.
          </note>
          <note>
            Fru talman! Statens kulturråds budget skulle vi ha velat utöka
            med 120,5 miljoner. Av det skulle 120 miljoner ha använts för
            en satsning på unga människors kultur. Det är den satsning som
            vi kallar KUL-miljoner. Behöver jag tala om vad KUL står för?
            Repetition är kunskapens moder. KUL står för kultur till unga
            i hela landet av unga, med unga, för unga.
          </note>
          <note>
            Till vår glädje kan vi i budgeten se att regeringen har börjat
            inse hur bra vår tanke är. Nu har man avsatt 60 miljoner under
            treårsperioden till just barns och ungdomars kultur. Det är bra
            jobbat, tycker jag. Men det är en bit kvar till de 120 miljoner
            som vi har bara i år. På tre år har vi 360 miljoner.
          </note>
          <note>
            Dessutom vill vi bevara Kulturnät Sverige och har extra pengar
            till det. Kulturnät Sverige är en webbplats som sprider information
            från organisationer och enskilda och är en kulturell informationsplats
            som tusentals svenskar har stor nytta av dagligen. Inte minst
            ungdomar säger att de tycker att det är ett nätverk som ger bra
            information. Det fick vi information om i utskottet när vi hade
            besök av ungdomar tidigare i höst.
          </note>
          <note>
            Regeringen och majoriteten i utskottet vill lägga ned kulturnätet.
            Man tycks anse att Kulturnät Sverige bara fungerar som en vanlig
            söktjänst på nätet. Internationellt bygger man upp liknande kulturnät,
            och andra länder har tittat på hur man har gjort i Sverige. Varför
            ska vi då lägga ned det? Jag hoppas att jag får ett svar på det
            av kulturministern.
          </note>
          <note>
            Fru talman! Museerna finns det en hel del att säga om när det
            gäller reformen med fri entré. Men det återkommer Lars-Ivar Ericson
            till senare under debatten. Ett område inom museer och utställningar
            vill jag ändå säga några ord om. Det är just Forum för levande
            historia som några har tagit upp här förut. Centerpartiet har
            hela tiden sagt att vi inte tycker om förslaget att det skulle
            startas en egen myndighet. Därför har vi hela tiden konsekvent
            sagt nej innan man startade det. Anledningen till det är att vi
            anser att kunskapen om Förintelsen är så viktig att den inte ska
            isoleras i en myndighet. Den ska finnas i all verksamhet i landet.
            Det är så lätt att den isoleras i en instans, Forum för levande
            historia. Man tror att informationen då blir rikstäckande. Men
            det är långtifrån säkert att det fungerar på det sättet. Därför
            vill vi skära ned kraftigt på det anslaget. Helst hade vi velat
            ha 0 kr där, men eftersom verksamheten redan är i gång går det
            inte att bara skära bort alltihop på en gång.
          </note>
          <note>
            Fru talman! Att söka sina rötter är en verksamhet som blir mer
            och mer intressant bland oss människor. Det är antagligen något
            som flera av oss 40-talister jag ska inte säga vad vi kallas kommer
            att ägna oss åt när vi pensioneras eller slutar i riksdagen. Den
            dagen hoppas jag att arkivverksamheten fungerar tillfredsställande
            och att SVAR, som till största delen är lokaliserat till Ramsele,
            fortfarande finns kvar så att jag kan åka dit, för det är ganska
            nära från där jag bor.
          </note>
          <note>
            Verksamheten bekostas i dag till stor del av arbetsmarknadsmedel
            och regionalpolitiska medel samt av EU:s strukturfonder. Men hur
            kommer det att bli i fortsättningen? De här medlen ska ju centraliseras
            från att tidigare ha legat ute på länsnivå. Det är en fråga som
            den före detta näringsministern borde kunna svara på, eller hur?
          </note>
          <note>
            Avslutningsvis yrkar jag bifall till reservation 10 under hemställanspunkt
            23, men jag står givetvis bakom alla våra reservationer och särskilda
            yttranden, som bland annat belyser vårt budgetförslag, och har
            därför inte tagit ställning till budgetförslaget under punkt 4.
          </note>
          <note type="speaker">
            Anf. 11 PETER PEDERSEN (v) replik:
          </note>
          <note>
            Fru talman! Vi vänsterpartister brukar ofta få svara på varför
            vi inte har drivit den eller den frågan. Faktum är att Vänsterpartiet
            driver en massa frågor, även inom ramen för kulturarbetet. Det
            ingår dock som ett slags hederssak, tycker jag, när man sluter
            en uppgörelse att man försöker sluta upp bakom denna även om man
            inte tycker att den är till hundra procent perfekt.
          </note>
          <note>
            Med den budgetordning vi har funkar det inte så att vi kan bryta
            ut någon liten grej och säga att här tycker vi något helt annat.
            Man köper ett paket. Vi tycker att paketet är acceptabelt, och
            därför har vi också ställt oss bakom det, både vad gäller kulturbudgeten
            och hela budgeten.
          </note>
          <note>
            Ni som opposition har ju en helt annan möjlighet att markera
            olika ställningstaganden, inte bara där ni är eniga. Ni har en
            otrolig massa synpunkter, reservationer och så vidare, men det
            är intressant att konstatera att det inte är speciellt ofta som
            alla borgerliga partier står bakom. Ni skiljer er åt.
          </note>
          <note>
            Ta till exempel folkbildningen, som Centern här framme pratar
            sig varma för och det tycker vi är bra, för vi tycker att folkbildningen
            är mycket viktig. När man läser vad ni skrivit kan man konstatera
            att Folkpartiet och Centern vill öka anslaget till folkbildningen,
            folkhögskolor och studieförbund medan Moderaterna vill minska
            det kraftigt. Nu ska inte jag ta till sådana billiga knep som
            att säga att Moderaterna vill minska med mer än vad man vill,
            men 300 miljoner är mycket pengar. Man vill föra över till ett
            annat utgiftsområde, och det är en sak, men samtidigt som man
            ska ta bort 1,2 miljarder säger man att 300 miljoner av detta
            ska sparas. Man tror inte att de behövs inom studieförbunden.
          </note>
          <note>
            I min värld, i Degerfors där jag bor, kan jag konstatera att
            studieförbunden har en oerhört viktig roll inte minst när det
            gäller ungdomars kultur. Centern brukar ju ta upp och prata om
            KUL-pengar. Vad blir det för KUL-pengar om man ger med ena handen,
            enligt Centerns modell, och sedan drar bort samma pengar med Moderaternas
            modell? Vilken politik gäller på folkbildningens område om ni
            nu skulle bilda en regering? Är det en ökning eller en minskning
            på detta anslag vi kan förvänta oss?
          </note>
          <note type="speaker">
            Anf. 12 BIRGITTA SELLÉN (c) replik:
          </note>
          <note>
            Fru talman! Om Peter lyssnade till vad Lennart Kollmats sade
            inledningsvis hörde han att vi var inställda på att detta var
            precis vad som skulle hända i debatten och att vi också försökte
            avdramatisera det. Vi har ju faktiskt några år kvar till valet.
            Vi håller nu på med ett alliansarbete. Vi kommer att hitta lösningar.
            Sedan ska vi komma ihåg att vi är fyra partier som har olika profiler.
            Det är aldrig någon som kastar lika mycket skit på regeringen
            och samarbetspartierna som vi får som står i begrepp att ta över.
          </note>
          <note>
            Sedan ska inte jag svara för Moderaterna och deras budget, men
            det är viktigt att komma ihåg att de har lagt över pengar till
            utbildningsutskottet. Det är ju en av delarna i det hela.
          </note>
          <note>
            Jag är trygg och fast i min tro att vi kommer att ha ett mycket
            bra samarbete. Vi kommer också, precis som Peter Pedersen sade,
            att behöva acceptera att bryta en del löften och slipa dem mot
            varandra tills vi hittar en acceptabel gemensam lösning.
          </note>
          <note type="speaker">
            Anf. 13 PETER PEDERSEN (v) replik:
          </note>
          <note>
            Fru talman! Nu tyckte inte jag att jag ägnade mig åt att kasta
            skit på den så kallade alliansen. Jag ställde en konkret fråga
            på just folkbildningens område, men jag fick väl inget svar. Det
            var lite grann på slutet om att även ni kommer att bli tvingade
            att bryta era löften. Det känns ju tryggt att veta. Det ingår
            i samarbetets kultur och struktur att det måste vara så.
          </note>
          <note>
            Ni ägnar er väldigt mycket åt att försöka slå in kilar, få oss
            att avslöja vad vi har sagt och gjort i förhandlingarna och fråga
            varför vi inte lyfter de och de frågorna fast ni mycket väl vet
            internt, via debattartiklar och annat, att vi driver vissa frågor
            hårt. Då tycker jag att man också ska vara ärlig och säga det.
            Budgetarbetet funkar inte så att vi i vissa frågor kan hoppa över
            och stödja borgerliga förslag, även om de är utmärkta. Den helhet
            som borgerligheten står för är nämligen för oss vänsterpartister
            förskräckande. Därför har valet att stödja den majoritet som i
            dag finns aldrig varit speciellt svårt för oss. Dessutom underlättas
            det av att vi i kulturutskottet har ett samarbete mellan s och
            två vänsterpartister. Det är alltså bara två parter att komma
            överens mellan, vilket ju gör det ännu lättare som vi ser det.
          </note>
          <note type="speaker">
            Anf. 14 BIRGITTA SELLÉN (c) replik:
          </note>
          <note>
            Fru talman! Jag tror inte att det är ett dugg svårare för oss.
            Peter Pedersen lyfter fram att Moderaterna ser lite annorlunda
            på folkbildningen, men vi är tre partier som är oerhört överens
            när det gäller folkbildningen.
          </note>
          <note>
            Peter Pedersen måste ha misstolkat mig, eller också uttryckte
            jag mig fel, när jag talade om att bryta löften. Det är ingen
            som vet i dag hur vi kommer att förhandla fram vårt regeringssamarbete.
            Det vi vet är att det här kommer att fungera. Vänta och se! Lev
            lugnt! Det här klarar vi av på ett utmärkt sätt.
          </note>
          <note type="speaker">
            Anf. 15 ANNIKA NILSSON (s):
          </note>
          <note>
            Fru talman! Vi behandlar i dag budgeten för utgiftsområde 17.
            I den fördelar vi nästan 9 miljarder kronor. Det är med hjälp
            av de resurserna vi kan ha en levande kultur i hela vårt avlånga
            land.
          </note>
          <note>
            Det händer titt som tätt att jag får frågan: Varför ska vi satsa
            alla de här pengarna? Varför är det viktigt för oss att avsätta
            pengar i den statliga budgeten? Mitt självklara svar, som också
            är grunden för den socialdemokratiska kulturpolitiken, är att
            du ska kunna möta ett rikt kulturliv i hela landet och att det
            ska vara en möjlighet för samtliga medborgare.
          </note>
          <note>
            Kulturen ska också vara utmanande. Den ska våga ställa frågor
            och lyfta upp aspekter som får oss alla att fundera och reagera.
            För detta krävs att vi värnar om yttrandefrihet och konstnärlig
            frihet. Vi menar att det behövs ett gemensamt ansvarstagande för
            att hålla kulturen levande. Vi vill inte överlåta åt marknaden
            att avgöra vilken kultur som ska finnas tillgänglig och vilken
            som inte ska det.
          </note>
          <note>
            Vi tror att en kulturpolitik offensivt måste möta en ny tid och
            nya utmaningar. Även om det gjorts mycket bra under de senaste
            tio åren, och det har det, kan vi aldrig stanna upp. Att bedriva
            kulturpolitik är nämligen som att cykla: Om det inte går framåt
            ramlar man.
          </note>
          <note>
            Jag ska i korthet försöka sammanfatta huvuddragen i den socialdemokratiska
            kulturpolitiken.
          </note>
          <note>
            Vi vill att kulturen ska vara en angelägenhet för de många, inte
            bara för ett fåtal. Vi vet att det fortfarande är stora skillnader
            när det gäller vilka som kommer i kontakt med kultur, både som
            åskådare och som utövare. Det går en klar skiljelinje som kan
            ses i både utbildningsnivå och socialgruppsnivå. Trots att vi
            länge har pratat om att kulturen ska nå fler kan vi här bara se
            små tendenser till förändring.
          </note>
          <note>
            Därför har vi gjort den satsning vi nu gör när det gäller barnkultur.
            Vi tror att om barn får möta kulturen och få kulturen som en naturlig
            del i livet kan vi nå människor för genom barnen når vi även deras
            föräldrar som inte vanligtvis är i kontakt med kulturen. Det är
            genom de här satsningarna som vi kanske kan förändra den bild
            som vi faktiskt har av vilka som är i kontakt med och möter kultur.
            Det är genom både Aktionsgruppen för barnkultur och de pengar
            som nu satsas från Allmänna arvsfonden som barnkulturen får ett
            rejält stöd.
          </note>
          <note>
            Det är med utgångspunkten att vidga deltagandet, att göra kulturen
            till en angelägenhet för fler, som vi har lagt fram förslaget
            om fri entré på statliga museer. Genom att ta bort det ekonomiska
            hindret gör vi de statliga museerna till mer öppna mötesplatser,
            vilket är viktigt med tanke på att dessa platser blir allt färre.
          </note>
          <note>
            Jag har svårt att ta den kritik på allvar som en del framför
            när det gäller en eventuell succé för denna reform, därför att
            vi har kunnat se i utvärderingen från Historiska museet att det
            faktiskt är fler som kommer och att man når nya grupper. Jag har
            själv kunnat se vilket otroligt lyft Östasiatiska museet har fått
            bara på de få månaderna under hösten. Där kan man redan nu säga
            att det är fler unga som kommer till museet än tidigare.
          </note>
          <note>
            En annan satsning i linje med att vidga deltagandet är den vi
            nu gör på att fortsätta den pedagogiska utmaningen på våra regionala
            museer. Detta har varit oerhört uppskattat på våra regionala museer,
            och vi ger dem mer pengar till det. Den bild jag har är att det
            är oerhört positivt.
          </note>
          <note>
            Det är också med blicken mot att öka tillgängligheten i kulturen
            som vi socialdemokrater motsätter oss nedskärningar i stödet till
            folkbildningen. Det är just folkbildningen som mycket av kulturen
            på lokal nivå kretsar runt. Det är också i folkbildningen som
            mycket av det egna skapandet finns. Därför är stödet så otroligt
            viktigt.
          </note>
          <note>
            Utgångspunkterna i den socialdemokratiska kulturpolitiken kan
            sammanfattas i bredd, tillgänglighet, gemensamt ansvarstagande
            och framtidstro.
          </note>
          <note>
            Fru talman! Då kommer vi naturligtvis till det som är kärnan
            i politiken. Och det jag tycker är intressant är att se vad det
            är för skillnad mellan den politik som den socialdemokratiska
            regeringen tillsammans med samarbetspartierna driver och de motioner
            som väckts av de borgerliga partierna och deras högerallians.
          </note>
          <note>
            Visst skiljer det sig. Visst är det lätt för alla att tycka bra
            saker om kulturpolitiken. Vem vill inte ha mer kultur, bättre
            förutsättningar för kulturarbetare, att fler ska ta del av kulturen
            och bättre regional spridning? Den socialdemokratiska visionen,
            att kulturen ska vara en angelägenhet för de många och inte bara
            för ett privilegierat fåtal, har vunnit så starkt gehör att man
            i dag nästan kan säga att den faktiskt även verkar omfatta Moderaterna.
          </note>
          <note>
            Men kulturpolitik handlar inte bara om att tycka. Det handlar
            om att göra. Ska man bedöma ett partis kulturpolitik handlar det
            inte om vem som har de flådigaste formuleringarna. Det handlar
            om siffror i budgeten, verkliga anslag och trovärdighet.
          </note>
          <note>
            Låt mig belysa det med ett exempel. Situationen med scenkonstinstitutionernas
            pensionsbomb har varit en fråga som diskuterats livligt, inte
            minst i den här kammaren och i vårt utskott. Nu vet vi alla att
            den socialdemokratiska regeringen har tagit initiativ till att
            desarmera denna bomb. För detta har den också tackats av berörda
            aktörer och även av borgerliga ledamöter här i kammaren. Det var
            ett överhängande och stort problem som hotade den svenska scenkonsten.
            Då agerade socialdemokratin tillsammans med samarbetspartierna
            för en långsiktigt hållbar lösning.
          </note>
          <note>
            Nu har de borgerliga partierna i ord också velat lösa detta problem.
            Vi kan läsa i reservation nr 3 att man ondgör sig högljutt över
            regeringens agerande i frågan. Då kunde man kanske vänta sig att
            i de budgetmotioner som kommer från de borgerliga partierna skulle
            de också ha bidragit med resurser för att lösa detta. Men så är
            inte fallet. Folkpartiet är det enda parti som har avsatt pengar
            till detta i sin budgetmotion. De andra tre borgerliga partierna
            har inte gjort det.
          </note>
          <note>
            Jag tycker faktiskt att det är märkligt att man tar till så stora
            ord som man gör i sin reservation när man själv inte i sina budgetdiskussioner
            inom partierna har lyckats framförhandla en enda krona till det
            här. Det visar att det inte handlar om ord. Det handlar om handling.
            Hade det varit så att det hade varit de borgerliga motionerna
            som hade gått igenom hade Operan inte klarat sig undan kontrollbalansräkning.
            Hade det varit Moderaternas budgetmotion som gått igenom hade
            Helsingborgs stad fått skjuta till ett par miljoner till institutionerna
            för att klara det här. Det räcker inte med ord; det krävs handling
            också.
          </note>
          <note>
            Lennart Kollmats lyfter i sitt inledningsanförande fram att vi
            inte ska diskutera de olika alternativen. Jag tycker att det är
            lite tråkigt. Jag tycker nämligen att det är det roliga i kulturpolitiken
            och i all politik. Jag tycker att det är intressant att se att
            de borgerliga partierna har kunnat enas om två motioner i samband
            med den här budgeten. Den ena rör spelbolagens sociala redovisningar,
            och den andra rör konstnärernas villkor. I övrigt vet vi faktiskt
            inte vilken kulturpolitik det skulle bli med en borgerlig regering.
          </note>
          <note>
            Då funderade jag över om det kanske är som Birgitta Sellén säger
            att man försöker utmejsla ett borgerligt alternativ. Därför gick
            jag till de direktiv som den borgerliga alliansen har gjort en
            väldigt stor grej av. Man har tillsatt arbetsgrupper. De direktiven
            är på 17 sidor. Att kulturen inte har fått en egen arbetsgrupp
            är väl okej. Men kulturen nämns inte med ett enda ord i direktiven.
            Kultur finns inte i era direktiv. Den existerar inte.
          </note>
          <note>
            Jag betvivlar inte ert engagemang. Jag betvivlar inte att ni
            faktiskt vill väldigt mycket på kulturområdet. Men det kräver
            faktiskt, som jag sade, att ni visar vad det är ni vill gemensamt
            så att vi vet vad det är som blir resultatet av en borgerlig regering.
            Med tanke på direktiven känner jag ingen förhoppning om att vi
            ska få de beskeden före valet.
          </note>
          <note>
            Vi socialdemokrater har tillsammans med våra samarbetspartier
            visat att vi menar allvar när det gäller satsningen på och prioriteringen
            av kulturen. Under åren 20002004 har kulturbudgeten ökat med 1,2
            miljarder kronor. Då är inte bokmomssänkningen medräknad.
          </note>
          <note>
            Fru talman! Jag vill avsluta för jag utgår från att vi får debatt
            i replikskiftena med att tacka samarbetspartierna, både Vänsterpartiet
            och Miljöpartiet, som jag tycker att vi har ett gott samarbete
            med. Jag vill också rikta ett stort tack till kulturutskottets
            kansli för ett oerhört gott arbete och för att alltid finnas där
            när vi behöver det och alltid ta reda på alla de krångliga frågor
            som vi har.
          </note>
          <note>
            Med det vill jag yrka bifall till förslaget i dess helhet i kulturutskottets
            betänkande och avslag på reservationerna.
          </note>
          <note type="speaker">
            Anf. 16 GUNILLA TJERNBERG (kd) replik:
          </note>
          <note>
            Fru talman! Jag begärde replik på en fråga som jag avser att
            komma till. Men jag kan inte låta bli att kommentera Annika Nilssons
            väldigt engagerade inlägg. Det uppskattar jag, för vi ska ha debatt.
          </note>
          <note>
            Annika Nilsson hänvisade till att ordet kultur inte fanns i direktiven.
            Det tycker jag att vi ska förändra. Jag vill bara säga det. Det
            ska bli bättre. Så är det. Vi är i början av det arbetet. Vi har
            precis kommit i gång.
          </note>
          <note>
            Jag tyckte att det var bekymmersamt att jag förra året när riksmötet
            öppnade på hösten tvingades höra att statsministern, som ändå
            har varit länge i maktens korridorer, inte nämnde ordet kultur
            när han läste upp regeringsförklaringen för oss. Det var väl någonting
            som Annika Nilsson också var minst lika upprörd över, måste jag
            utgå från, även om jag inte hörde det på samma sätt som i dag.
            Men det var ju det egna partiet. Så är det i politiken.
          </note>
          <note>
            Fru talman! Jag begärde ordet för att jag skulle vilja höra hur
            Socialdemokraterna och Annika Nilsson ser på behovet av att ta
            till vara det kulturarv som finns på våra museer. När jag kom
            till riksdagen 1998 var min första bild av Annika Nilsson när
            jag hörde hennes inlägg att hon var engagerad i museerna.
          </note>
          <note>
            Hur ser Annika Nilsson på de samlingar som finns i dag på museerna
            där det inte finns resurser för att vårda och ta hand om dem,
            som ska visas för de förväntade större besöksgrupperna?
          </note>
          <note type="speaker">
            Anf. 17 ANNIKA NILSSON (s) replik:
          </note>
          <note>
            Fru talman! Vi har visat i alla våra budgetar att vi satsar ordentligt
            på kultur. Kulturen har trots besvärliga tider under våra tio
            år vid regeringsmakten alltid fått pengar och ökade resurser.
            Det visar att vi faktiskt tar kulturen på allvar. Jag kan minnas
            att vi nästan varje år har lyft fram de prioriteringarna på kulturen
            i regeringsförklaringarna.
          </note>
          <note>
            Sedan var det frågan om museerna. Jag har ett oerhört stort engagemang
            för museerna. De är fantastiska. Jag är oerhört glad för vår fri
            entré-reform. När jag går på museer kan jag känna en wow -upplevelse.
            Jag får se, möta och lära mig saker. Jag hoppas att det är fler
            som får ta del av detta. Det ger fri entré-reformen en möjlighet.
          </note>
          <note>
            När det gäller vård av samlingarna satsade den socialdemokratiska
            regeringen i slutet av 1990-talet stora summor i att digitalisera.
            Det handlar om att se vilka samlingar som finns på museerna. Vi
            har gett institutionerna mer pengar under åren som gått. Jag hoppas
            att institutionerna prioriterar vård av samlingar.
          </note>
          <note>
            Jag har suttit i två styrelser på museiområdet, Naturhistoriska
            riksmuseet och Statens museer för världskultur. Det är en viktig
            och prioriterad fråga för museerna. Jag hoppas att det så kan
            vara även i fortsättningen. Det var satsningen som började i mitten
            av 1990-talet som lade grunden för den prioriteringen.
          </note>
          <note type="speaker">
            Anf. 18 GUNILLA TJERNBERG (kd) replik:
          </note>
          <note>
            Fru talman! Jag konstaterar att Annika Nilsson säger att hon
            hoppas att museerna prioriterar. Jag hade önskat att Annika Nilsson
            hade sagt: Vi kristdemokrater vill hjälpa till och ge stöd så
            att museerna kan prioritera. Det är vad det handlar om.
          </note>
          <note>
            För inte över hela problemet i knäet på museerna. Det är inte
            dem värdigt. Museerna har tydligt pekat på att de inte har resurser
            att klara av att vårda och ta hand om det de är satta att vårda.
          </note>
          <note>
            Vad ska museerna visa för alla besökarna den dag samlingarna
            är förstörda? Vad ska museerna visa för alla de grupper som Annika
            Nilsson lyriskt beskriver ska besöka museerna i samband med fri
            entré-reformen?
          </note>
          <note>
            Annika Nilsson konstaterar att Socialdemokraterna har stöttat
            kulturen och så vidare. Men varje år har vi från flera partier
            stått här och visat på kulturens betydelse och ökat anslaget till
            kulturen. Men när vi ska rösta i kammaren röstar Socialdemokraterna
            ned vårt förslag till ökade resurser till kulturen.
          </note>
          <note type="speaker">
            Anf. 19 ANNIKA NILSSON (s) replik:
          </note>
          <note>
            Fru talman! Jag skulle nog aldrig säga vi kristdemokrater men
            naturligtvis vi socialdemokrater.
          </note>
          <note>
            Vi har visat att vi har satsat på vård av samlingarna. Bland
            annat är det inte många år sedan vi gav extra särskilda pengar
            till Naturhistoriska riksmuseet när det gäller Linnésamlingarna.
            Det ligger i museernas totala uppdrag att ta hand om sina samlingar
            och vårda dem. Jag hoppas att man gör den prioriteringen. Min
            bedömning är att man har de möjligheterna.
          </note>
          <note>
            Sedan var det frågan om att det är några partier som ska satsa
            mer på kulturens betydelse. Jag kan konstatera att Kristdemokraterna
            skjuter till 7 miljoner kronor mer på 9 miljarder. Kristdemokraterna
            ligger i det fallet närmare mig som socialdemokrat än ni ligger
            Moderaterna som ni vill regera med.
          </note>
          <note type="speaker">
            Anf. 20 LENNART KOLLMATS (fp) replik:
          </note>
          <note>
            Fru talman! Med det senaste inlägget får man funderingar om det
            är fler inviter på gång i räkneexemplens tid.
          </note>
          <note>
            Jag tog i början upp retoriken från socialdemokratin. Man ställer
            krav på oss fyra borgerliga partier att komma med ett gemensamt
            förslag. Jag vill gärna diskutera kulturpolitiken och jag vill
            gärna diskutera vad vi gör olika det sade jag också. Vi går fram
            var och en för sig i ett val med olika uppfattningar, med olika
            inriktningar, och vi står självfallet för dem.
          </note>
          <note>
            Sedan beror det på valresultatet hur tunga respektive argument
            är. Jag trodde att det alltid var så i en förhandling, och jag
            trodde att ni i hög grad upplevde det. 30 % är mer än de 5 % Miljöpartiet
            har. Jag tror att det blir större tyngd i Socialdemokraternas
            argument än i Miljöpartiets argument i förhandlingarna. Rätta
            mig om jag har fel. Det är det som är det viktiga.
          </note>
          <note>
            Vi hade två gemensamma motioner, som du mycket riktigt uppmärksammat.
            Det är två mer än tidigare. Det är en oändlig ökning om vi fortsätter
            med matematiken. Det tar sig för den som har eld i håret! Vi kommer
            säkerligen att hitta ytterligare områden där vi blir eniga. Men
            vi kommer inte att bli eniga på hela kulturområdet. Det ska vi
            inte bli. Vi är fyra olika partier, och det var det jag begärde
            respekt för. Ni samarbetar med dem som är uttalade kommunister.
            Det går tydligen det också vilket i sig kan förundra mig för er
            som jag ändå högaktar för den demokratiska inställning ni alltid
            har haft.
          </note>
          <note>
            Vad argumenterar du emot när du säger att kultur är för de många
            och inte för ett fåtal? Du argumenterade ett tag för det, men
            sedan kom du nog på att det är fler som har den inställningen,
            inte minst har vi liberaler den inställningen. Vi har jobbat för
            bildning och kultur från folkskolan fram till i dag.
          </note>
          <note type="speaker">
            Anf. 21 ANNIKA NILSSON (s) replik:
          </note>
          <note>
            Fru talman! Jag argumenterar inte emot. Jag talar om vad som
            är grunderna och utgångspunkterna för den socialdemokratiska kulturpolitiken.
            Våra förslag vilar på de grunderna. Eftersom vi har fått höra
            mycket om hur dåligt förslaget om fri entré är vill jag nämna
            att vår bas är att vidga deltagandet, att se till att deltagandet
            når så många som möjligt, att kulturarvet är gemensamt. I det
            ligger satsningen på fri entré. Det är vår utgångspunkt, vår maggropskänsla,
            för kulturen.
          </note>
          <note>
            Jag vet att ni är olika partier, men ni har gjort en stor grej
            av att ni har tillsatt arbetsgrupper för att plocka fram ett gemensamt
            valmanifest. Jag har tolkat det så att syftet är att faktiskt
            göra det. Då är det klart att jag som brinner för kulturpolitiken
            blir förskräckt när jag inte ens kan hitta ordet kultur. Jag får
            hoppas, precis som Gunilla Tjernberg, att det nog ska rättas till.
            Varför nämns inte kulturen?
          </note>
          <note>
            Lennart Kollmats och Folkpartiet lyfter upp regionerna. Det ska
            inte ges riktlinjer till regionerna och det ska visas fullt förtroende
            för regionerna vi socialdemokrater visar inte det. Men i er motion
            om pengar till de regionala museerna ger ni en pekpinne till dem
            och talar om att pengarna ska gå till vård av samlingar. Är det
            på det området inte möjligt att ha fullt förtroende enligt den
            linje Folkpartiet har haft i de andra frågorna?
          </note>
          <note type="speaker">
            Anf. 22 LENNART KOLLMATS (fp) replik:
          </note>
          <note>
            Fru talman! Det var en bra fråga, och den ska jag ta med mig
            till nästa motion.
          </note>
          <note>
            Man faller, dessvärre, in i era tankegångar ibland. De påförs
            så ofta. Det är alldeles riktigt. Vi kan ha en övergripande fundering
            om att samlingarna behöver vårdas, men det borde vi inte tala
            om för respektive museum eftersom de fattar det själva. Det är
            alldeles rätt. Kom gärna med fler smådetaljer, så kan vi göra
            vår motion ännu bättre.
          </note>
          <note>
            I fråga om arbetsgrupper och sådant gick vi så långt i vårt borgerliga
            kultursamarbete att vi direkt skrev ihop oss om två motioner.
            Jag tycker att det var att gå ännu längre än att bilda en arbetsgrupp
            för att komma med framtida direktiv. Vi hittade direkt samarbetsmöjligheter.
            Vi får väl se framöver, nästa höst, när vi förhoppningsvis hittar
            ännu fler.
          </note>
          <note>
            Jag hinner ta upp en mer konkret sak, och det gäller konstnärsersättningen.
            Regeringen vill ta pengar från konstnärsersättningen och ge till
            Konstnärsnämnden för att de ska jobba administrativt. Man vill
            flytta 2 miljoner för att det är så krångliga regler.
          </note>
          <note>
            Jag måste säga att det på ett sätt förefaller orimligt att klara
            ut kunskapen om trygghetssystemets utformning och tillämpning
            med fyra fem anställda, som 2 miljoner borde motsvara. Vi har
            ställt upp på det, eftersom vi har så krångliga både trygghetssystem
            och skattebestämmelser, med den majoritet och den regering vi
            har. Men vi lägger på 2 miljoner ytterligare för konstnärsersättningar.
            Vi tycker inte att det är rimligt att ta pengarna från ersättningar
            och lägga dem på administration för att det ska vara lättare för
            dem att förstå det som ni har satt i gång med.
          </note>
          <note type="speaker">
            Anf. 23 ANNIKA NILSSON (s) replik:
          </note>
          <note>
            Fru talman! Det är väl bra att vi lär oss av varandra. Jag kan
            läsa motionen fler gånger, så kanske jag hittar andra synpunkter.
            Men jag tror inte att jag i grunden delar er uppfattning.
          </note>
          <note>
            Jag tycker inte att samarbete är att gå väldigt långt när man
            enas om två motioner och den ena rör social redovisning av spelbolag
            och den andra konstnärernas villkor, där det skiljer åtskilliga
            miljoner mellan era budgetförslag.
          </note>
          <note>
            Det handlar inte bara om ord, som jag sade, utan också om handling.
            Moderaterna vill skära ned 50 miljoner på stödet till konstnärer.
            Det vill inte ni. Det ska bli intressant för alla konstnärer att
            få veta: Är det er politik eller Moderaternas politik som gäller?
            Det får vi uppenbarligen inte veta förrän efter valet, när vi
            kan se hur stort respektive parti är. Men min erfarenhet säger
            mig att det inte ens är säkert då.
          </note>
          <note type="speaker">
            Anf. 24 LENA ADELSOHN LILJEROTH (m) replik:
          </note>
          <note>
            Fru talman! När det gäller det som Annika Nilsson var inne på
            sist, om konstnärernas villkor, kommer Anna Lindgren att beröra
            det sedan.
          </note>
          <note>
            Jag är fortfarande fascinerad över den rädsla för marknaden som
            finns inom vänsteralliansen. Men marknaden är kommers, handel
            och affärer någonting som jag trodde att Socialdemokraterna var
            för, någonting som var positivt, någonting som bidrog till välfärden,
            inte någonting som är fult och ska stämplas, snudd på stigmatiseras.
            Jag kan inte se det så, och säkert inte heller alla de kulturskapare
            som är verksamma på den så kallade marknaden. Vi vet ju vi har
            pratat om det förr att runt 75 % av det som kulturen erbjuder
            totalt sett betalar vi ur egen ficka, och det är våra egna, fria
            val.
          </note>
          <note>
            Jag tycker att det är bra att höra att vi är överens om barn
            och ungdom. Vi återkommer till detta, som jag sade i min inledning.
          </note>
          <note>
            Vi kan väl klara av en del av frågan om folkbildningen, eftersom
            den ständigt återkommer. Ja, det är en prioritering vi gör. Vi
            vill flytta över ansvaret för folkhögskolorna till utbildningsområdet.
            Vi tror att det gagnar dem bäst.
          </note>
          <note>
            Vi vill spara på studieförbunden. Ska vi se på det vi har tagit
            del av i medierna den senaste tiden om försyndelser inte minst
            inom ABF, som står Annika Nilssons parti nära, finns det uppenbarligen
            en hel del att göra. Det finns tydligen ingen gräns för vad man
            ska kunna göra i studiecirkelform. Vi tycker inte att det är rätt.
          </note>
          <note>
            Vi tycker däremot inte att man ska lägga ned folkbildningen det
            handlar inte om det. Men det finns skäl att se över vad folkbildningen
            gör och vad man vill med den. Det finns också en kartläggning,
            visserligen på 350 sidor men inte med så många pigga förslag,
            mer än en del kritik mot hur det är i dag. Det kan vi bara instämma
            i.
          </note>
          <note type="speaker">
            Anf. 25 ANNIKA NILSSON (s) replik:
          </note>
          <note>
            Fru talman! Det jag försökte beskriva i mitt anförande var inte
            en rädsla. Däremot menar jag att marknaden inte kan ta hand om
            all kultur. Det är min mycket bestämda uppfattning att kulturen
            ska våga vara utmanande, ska våga ifrågasätta. För det krävs ett
            samhälleligt engagemang, både på kommunal, på regional och på
            statlig nivå. Jag tror inte att en utställning på ett museum,
            som verkligen är samhällskritisk eller kritisk mot någon företeelse
            i vårt land, skulle kunna finansieras helt och hållet med stöd
            från den så kallade marknaden eller utanför det samhälleliga.
          </note>
          <note>
            Genom det statliga stödet kan vi värna en kultur som värnar yttrandefriheten
            och står för en konstnärlig frihet. Vi går inte in och säger att
            de här utställningarna ska ni göra eller de här teaterföreställningarna
            ska ni spela och visa. Det är det som är skillnaden. Därför är
            det så viktigt för den konstnärliga yttrandefriheten att vi har
            ett samhälleligt stöd. Det är möjligt att det skiljer oss åt.
          </note>
          <note>
            När det gäller fortbildningen säger vi inte att allt fungerar
            perfekt i dag. Det var därför utredningen tillsattes. Däremot
            är den viktig, därför att folkbildningen bygger upp mycket av
            kulturen runtom i landet.
          </note>
          <note>
            Jag måste fråga Lena Adelsohn Liljeroth, som i sitt anförande
            sade att den spännande kulturen fanns utanför det som fick statligt
            stöd: Menar Lena Adelsohn Liljeroth att det inte görs spännande
            kultur på våra institutioner?
          </note>
          <note type="speaker">
            Anf. 26 LENA ADELSOHN LILJEROTH (m) replik:
          </note>
          <note>
            Fru talman! Konstnärlig yttrandefrihet, talade Annika Nilsson
            om. Jag är ganska säker på att den här konstnärliga yttrandefriheten
            på kulturskaparnas villkor finns på andra håll än inom det som
            är stött av institutionerna. Det är väl riktigt, vilket många
            också kritiserar, att det har stelnat inom institutionerna. Visst
            händer det väldigt mycket intressant där, men det är stelnat,
            och väldigt mycket av det som är nytt händer utanför. Flera har
            varit inne på det när det handlar om de fria grupperna.
          </note>
          <note>
            Marknaden kan inte ta hand om all kultur, säger Annika Nilsson.
            Nej, och det är därför som vi har en kulturpolitik självklart.
            Om detta råder inget tvivel. Vi är i alla partier här överens
            om att det krävs ett stöd för att infrastrukturen ska kunna förvaltas.
          </note>
          <note>
            Jag kan ta ett exempel, som Annika Nilsson var inne på, nämligen
            museerna. Nationalmuseum har ett uppdrag att värna och vårda en
            kultur. Det är mycket tydligt beskrivet i regleringsbrevet. Men
            medlen räcker inte. Hälften av Nationalmuseums budget är privata
            pengar. Det är sponsormedel, även om sponsorreglerna är stränga.
            Det är donationer och avkastning från fonder. När man tidigare
            har sagt att man inte har pengar så att det räcker till verksamheterna
            har svaret från Kulturdepartementet nota bene den förra ministern
            varit att de får höja entréavgiften. Nu har man tagit ifrån dem
            det instrumentet. De har inte längre råd att vårda sina samlingar.
          </note>
          <note>
            Vi är flera stycken som har varit hos Solfrid Söderlind på Nationalmuseum,
            och jag rekommenderar Annika Nilsson: Träffa henne igen och be
            henne berätta hur verkligheten ser ut för det museet och för många
            andra! Jag lovar att de 18 miljoner som de där får i ersättning
            för fri entré hade de gärna velat använda annorlunda och också
            för att använda entrén som ett dragplåster.
          </note>
          <note type="speaker">
            Anf. 27 ANNIKA NILSSON (s) replik:
          </note>
          <note>
            Fru talman! Det är en oerhörd skillnad mellan Lena Adelsohn Liljeroths
            och min uppfattning om vad syftet med fri entré är. Som jag sade
            i mitt anförande är grunden att man ska nå fler grupper. Vi kan
            se att man har gjort det, enligt den utvärdering som gjordes på
            Historiska museet. Det är med den utgångspunkten som vi satsar
            på fri entré.
          </note>
          <note>
            Det jag försökte beskriva när det handlade om marknaden var att
            jag inte ens tror att Nationalmuseum hade önskat att vi inte gav
            ett statligt stöd. Jag tror att det är basen för deras verksamhet.
            Det är precis det här: För att kunna satsa på en bas inom Kultur-Sverige
            behöver vi ett samhälleligt stöd. Det är det vi värnar.
          </note>
          <note>
            Jag har alltid i denna kammare sagt att jag inte har någonting
            emot att man hittar andra intäkter, men det ska vara kompletterande
            intäkter. Det får inte innebära att man ställer krav på institutionerna
            så att man frånhänder sig den grund som man har fått statligt
            stöd för. Det är min inställning när det gäller statligt stöd
            och kompletterande intäkter.
          </note>
          <note type="speaker">
            Anf. 28 BIRGITTA SELLÉN (c) replik:
          </note>
          <note>
            Fru talman! Ja, Annika Nilsson, jag kan inte heller låta bli
            att kommentera det här med kulturen och alliansen.
          </note>
          <note>
            Kultur ska ingå i all verksamhet, som jag sade i mitt anförande.
            Jag gav exempel på folkrörelser, föreningsliv, arbetsmarknad,
            bostadsområden och så vidare. Och även jag har noterat det här
            med Perssons regeringsförklaringar. I fjol var det inte ett ord.
            I år tror jag att det var en eller högst två meningar, och då
            var det just det här med barn och anslag som lyftes fram.
          </note>
          <note>
            Annika sade inledningsvis att kultur är en angelägenhet för många.
            Det gäller att nå fler, men man ser bara små förändringar. Och
            så kom då Annika Nilsson in på anslaget till barn. De får ett
            rejält stöd, skrev Annika Nilsson, 30 miljoner. Det är 100 000
            kr per kommun på tre år, alltså ungefär 30 000 per år. I mina
            ögon är det inte riktigt stora belopp.
          </note>
          <note>
            Sedan måste jag faktiskt också tillrättavisa Annika Nilsson när
            det gäller pengar till pensioner. Då måste jag läsa ur vår utgiftsområdesmotion
            där det står så här: Centerpartiet anser med anledning av vad
            vi ovan anfört det handlar om den fria scenkonsten att den fria
            scenkonstens anslag ska höjas med totalt 25 miljoner kronor varav
            10 miljoner ska gå till dansares och sångares pensionsavgångar.
          </note>
          <note>
            Jag är stolt över att vi har detta. Jag är definitivt inte nöjd,
            men vi har ändå pengar. Nu vill jag ha mer förklarat varför Annika
            Nilsson beskyller oss för att inte ha pengar. Sedan undrar jag
            också över barnanslaget. Är det verkligen en så stor satsning?
          </note>
          <note type="speaker">
            Anf. 29 ANNIKA NILSSON (s) replik:
          </note>
          <note>
            Fru talman! Låt mig först ta den delen som gäller satsningen
            på barn. Ja, jag menar att det faktiskt är en rejäl satsning.
            För ett antal år sedan var jag väldigt involverad i idrottsfrågor.
            Jag jobbade som politiskt sakkunnig och hade ansvar för idrottsfrågorna.
            Då avsattes det, tror jag, 20 miljoner kronor under tre år, och
            det var fantastisk verksamhet som man kunde ha på lokal nivå.
            Det blomstrade, och för varje del som man kunde satsa från Allmänna
            arvsfonden kunde man hitta andra finansieringskällor på lokal
            nivå. Det hände jättemycket bra saker. Jag hoppas verkligen att
            de här pengarna kan vara just den lilla del som gör att man kan
            hitta oerhört många bra projekt på lokal nivå. Det är det som
            är vitsen med Allmänna arvsfonden. Den riktar sig till den lokala
            nivån, och den riktar sig till föreningslivet. Den riktar sig
            inte till kommunala instanser. Den riktar sig till människor som
            arbetar ideellt med kultur för barn och unga. Jag tror att det
            här, när man utvärderar, kommer att visa sig oerhört betydelsefullt.
          </note>
          <note>
            När det gäller den andra frågan om pensionspengarna är det precis
            som Birgitta Sellén sade. Det var 10 miljoner för att lösa den
            fria scenkonstens pensionsfrågor. Men de 10 miljonerna hade inte
            löst Operans kontrollbalansräkning. De 10 miljonerna hade inte
            löst frågorna för Helsingborgs stadsteater eller operan i Göteborg.
            Vad jag pratar om är scenkonstinstitutionernas pensionspengar,
            och för detta avsatte Birgitta Sellén 0 kr.
          </note>
          <note type="speaker">
            Anf. 30 BIRGITTA SELLÉN (c) replik:
          </note>
          <note>
            Fru talman! Jag sade att jag var stolt över att vi hade lite
            pengar men inte nöjd. Det är svårt att få pengarna att räcka till
            allt, som Annika Nilsson vet.
          </note>
          <note>
            En annan fråga som jag vill passa på att lyfta fram är kulturens
            betydelse för folkhälsan. Vi hade en väldigt intressant seminariedag
            i våras. Och jag fick en bok av kulturministern när vi hade en
            debatt för ett tag sedan där man kan läsa om just de här försöken
            med kulturen och hälsan. Där står det och då repeterar jag det
            som alla vet: Det visar sig att de som regelbundet deltar i kulturaktiviteter
            det kan vara att gå på bio, teater eller konserter, det vill säga
            att man deltar i någonting kulturellt har en större chans att
            leva lite längre.
          </note>
          <note>
            Detta är något som jag vet att vi alla i utskottet ställer upp
            på till hundra procent. Jag skulle vilja veta hur Annika Nilsson
            vill jobba vidare med det. Jag ser ju också andra möjligheter.
            Vi har pratat om folkbildningen ganska mycket i dag, och jag ser
            gärna att läkare kommer att skriva ut recept på att man ska gå
            i studiecirkel om man behöver rehabiliteras, som ett alternativ.
            Jag skulle vilja höra hur Annika ser på det här.
          </note>
          <note>
            Vi vet också att tidig kulturell stimulans ger ett rikt känsloliv.
            Därför hoppas jag att det lilla som växer i Annikas mage får mycket
            sång så att det blir en bra stimulans. Här kommer naturligtvis
            de här pengarna, de 30 miljonerna, som Annika Nilsson säger att
            kunna spela en viss roll. Det handlar ju om satsningar på barn,
            men det är också oerhört viktigt att vi fortsätter att satsa vidare
            på musiken i högre grad i förskola, skola och så vidare. Den musikindustri
            som vi vet att kulturministern har pratat så mycket om har ju
            oerhört stor betydelse, och den har nog mycket av sina rötter
            just i skolans värld.
          </note>
          <note type="speaker">
            Anf. 31 ANNIKA NILSSON (s) replik:
          </note>
          <note>
            Fru talman! Birgitta Sellén! Jag vill avsluta det här med pensionspengarna.
            Birgitta Sellén säger att det är svårt att få pengarna att räcka
            till. Ja, det är det, och det är då prioriteringarna visar sig.
            Det är då man visar hur man lyckas prioritera. Jag kan bara konstatera
            att Centerpartiet tillsammans med de andra borgerliga partierna
            har skrivit en reservation där de tar i så att det knakar i kritiken
            mot regeringen för hanteringen av scenkonstinstitutionernas premiepensioner.
            De pratar om att man inte är riktigt handlingskraftig och att
            man sent omsider insåg det här problemet. Men den socialdemokratiska
            regeringen tillsammans med samarbetspartierna har lyckats prioritera.
            Det skiljer oss från Centerpartiet, Moderaterna och Kristdemokraterna.
          </note>
          <note>
            När det gäller kultur och hälsa tror jag att det engagemanget
            och det intresset är gemensamt för oss allihopa. Jag tror precis
            som Birgitta Sellén att man mår mycket bättre av att möta kultur
            och av att vara aktiv även i eget skapande. Jag tror att man,
            om man får möta teater, musik och dans och får måla och annat,
            hittar andra sidor hos sig själv. Jag tycker att det är väldigt
            viktigt framför allt när det gäller barn och unga.
          </note>
          <note>
            Sedan kan jag inte låta bli att säga en sak. Birgitta Sellén
            säger att hon skulle vilja se att läkare kan skriva ut recept
            på att man ska gå i studiecirkel. Jag undrar om det inryms i den
            synpunkt som Lena Adelsohn Liljeroth och Moderaterna hade, att
            man inte ska kunna gå i studiecirkel om vadsomhelst. Det är dem
            ni ska regera med.
          </note>
          <note type="speaker">
            Anf. 32 Utbildnings- och kulturmininister LEIF PAGROTSKY (s):
          </note>
          <note>
            Fru talman! Det har nu gått en hel månad sedan den dagen när
            jag blev kultur- och utbildningsminister. Under den här tiden
            har jag varit här och debatterat i kammaren bland annat om de
            fria teatergruppernas situation, om kulturens offentliga rum,
            om pris- och löneomräkningens effekt på kulturinstitutionernas
            hyror och om kulturens positiva verkningar på äldres hälsa det
            är det som den här boken handlar om. Det har varit intensiva och
            lärorika veckor för mig.
          </note>
          <note>
            Socialdemokratin och den socialdemokratiska regeringen har under
            de senaste åren prioriterat kulturpolitiken. För den som till
            äventyrs tvivlar på detta räcker det att titta på siffrorna. De
            talar ett mycket tydligt språk. Med de förslag som regeringen
            redovisat i årets budgetproposition har anslaget till kultur-
            och mediepolitiken ökat från 5 044 miljoner kronor år 2000 till
            6 210 miljoner kronor år 2005. Det är en ökning med 23 % eller
            ca 1,2 miljarder på fem år. Dessutom har mervärdesskatten på böcker
            och tidskrifter sänkts med drygt 1 miljard kronor. Sammantaget
            är det alltså en ökning från 5 miljarder kronor till en bra bit
            över 7 miljarder på fem år.
          </note>
          <note>
            I en tid som annars präglats av en stram budgetpolitik har detta
            inneburit en extraordinär utveckling av kulturpolitikens ekonomiska
            förutsättningar.
          </note>
          <note>
            Sedan vet vi alla att behoven på kulturpolitikens område alltid
            är större än de befintliga resurserna. Det har att göra med den
            starka utvecklingskraften inom kulturen, hos alla engagerade individer,
            organisationer, föreningar och grupper. Att det sedan alltid finns
            idéer och ambitioner att göra ännu mer än vad som ryms inom dagens
            ramar tolkar jag för min del som ett friskhetstecken, ett tecken
            på vitalitet och kreativitet.
          </note>
          <note>
            Det finns, menar jag, några nyckelord för framtidens kulturpolitik
            som inte får glömmas. Vi kan börja med orden tillgänglighet och
            kvalitet. På dessa båda områden kommer det att ställas höga krav
            på den framtida kulturen. På dessa båda områden kan kulturpolitiken
            spela en avgörande roll. Här har staten ett särskilt ansvar.
          </note>
          <note>
            Kultur gör människors liv rikare, ger människor chans att upptäcka
            egna okända möjligheter. Det finns ingen annan kraft i samhället
            som bär upp detta som kulturen. Kulturpolitiken ska inte styra
            kulturens innehåll, men den ska skapa vägar för den och utveckla
            kvalitet och skapa vägar för att göra kulturen tillgänglig.
          </note>
          <note>
            Men jag skulle vilja lägga till ett par nyckelord: kommunikation
            och föränderlighet. Utan tydlig kommunikation förlorar vi mycket
            av kulturens inneboende kraft. Det räcker inte alltid med tillgänglighet.
            Vi måste också som kulturpolitiker, kulturproducenter, kulturarbetare
            och kulturkonsumenter bli ännu mer aktiva, stimulera till samtal,
            debatt, upplevelser och delaktighet.
          </note>
          <note>
            Den demokratiska förankringen är naturligtvis utgångspunkten.
            Denna måste innebära, tycker jag, att alla medborgares erfarenheter,
            kunskaper och värderingar ska speglas och tas till vara för att
            berika och påverka kulturens olika uttryck och därmed kunna ifrågasätta
            tillstånd och företeelser i samhället. Denna utgångspunkt måste
            gälla oavsett kön, ålder, bakgrund, var man bor eller etniskt
            ursprung.
          </note>
          <note>
            Dagens debatt handlar om årets budgetproposition för utgiftsområde
            17, en budgetproposition som jag skulle vilja beteckna som både
            visionär och ansvarstagande, för vad kan vara mer visionärt än
            att göra våra statliga museer till en del av det offentliga rummet?
          </note>
          <note>
            I årets budgetproposition går vi vidare med den fri entré-reform
            för ökad tillgänglighet och öppenhet som inleddes 2004. I grunden
            är detta en reform som utgår från synsättet att medborgarna ska
            ha en så fri tillgång som möjligt till de samlingar vi gemensamt
            förvärvat och till de hus som hyser samlingarna. Det är inte utan
            skäl som vi har angett folkbiblioteken som en förebild för reformen.
            Folkbiblioteken är det viktiga offentliga rummet för en kunskapande
            allmänhet. De ska vara öppna och tillgängliga i alla delar av
            landet.
          </note>
          <note>
            Uppgifter från Moderna museet, som infört fri entré redan i år,
            talar sitt tydliga språk om reformens genomslagskraft. Besöksutvecklingen
            är formidabel med nästan tre gånger så många besökare under första
            halvåret.
          </note>
          <note>
            Våra centralmuseer är institutioner i hela landets tjänst, viktiga
            resurser och förebilder för mindre institutioner över hela landet.
            I dem förvaras och visas samlingar som vi tillmäter ett särskilt
            stort värde för vårt samhälles kunskapsutveckling. Det finns,
            som jag ser det, inget starkt skäl för att basutställningarna
            på museerna skulle vara mindre tillgängliga än böckerna i folkbiblioteken.
          </note>
          <note>
            I årets budgetproposition har regeringen också föreslagit en
            fortsatt satsning på museipedagogiken för de regionala museerna.
            Satsningen innebär att anslaget från och med 2005 ökar med 10
            %. Det är en lika stor ökning av de regionala museernas anslag
            som den uppräkning som har gjorts för att kompensera centralmuseernas
            intäktsbortfall genom införandet av fri entré.
          </note>
          <note>
            Jag tycker att det vore utmärkt om vi fick en rikstäckande debatt
            om fri entré som kunde locka till exempel kommunala och regionala
            museer att följa efter. Så sent som i fredags kunde vi läsa i
            pressen att det framgångsrika och dynamiska Akvarellmuseet i Bohuslän
            ska prova fri entré i vinter.
          </note>
          <note>
            Jag har nu hört här att det redan har diskuterats om det finns
            en allians eller inte på kulturområdet, om den är på väg att bildas
            eller om den redan är bildad, och det ska nu utredas vad den ska
            innehålla, så jag ska inte förlänga den diskussionen. Men bland
            de förslag som de borgerliga partierna redan har lagt fram kan
            jag bara finna en enda och tydlig gemensam önskan så här långt.
            Jag kan ha letat dåligt, men så här långt är detta vad jag kunnat
            hitta. Det är just detta att göra det dyrare för folket att ta
            del av museernas utbud, att försvåra tillgängligheten. Jag tyckte
            mig till och med höra Moderaternas ledande talesman i kulturfrågor,
            Lena Adelsohn Liljeroth, uttrycka det som att det var ett problem
            att det hade blivit för många besökare på Moderna museet, att
            det var ett problem som man skulle göra någonting åt så att människor
            i stället skulle välja att gå på bandy. Jag tycker att bandy är
            väldigt bra, men jag blev litet förvånad över att höra detta i
            den kulturpolitiska debatten. Möjligen brast jag i koncentration
            jag måste medge att den risken finns och ser fram emot ett klarläggande
            om en liten stund.
          </note>
          <note>
            Det är också viktigt att regeringen genom sin kulturpolitik tar
            ansvar för och följer upp tidigare satsningar. En central fråga
            för hela scenkonstområdet, som har väckt stor oro och som också
            har debatterats i dag, har handlat om effekterna av pensionssystemet.
            Därför har regeringen i årets budgetproposition föreslagit förstärkningar
            för pensionsändamål. Bland annat har ett införande av en kompletterande
            ålderspension för de anställda vid statligt stödda institutioner
            möjliggjorts.
          </note>
          <note>
            Vidare har regeringen nyligen, den 28 oktober, presenterat ytterligare
            åtgärder för att lösa problemen med ökade pensionskostnader för
            institutionerna. Vi vet alla att den föreslagna lösningen har
            varit starkt efterlängtad av branschen. Samtidigt har regeringen
            meddelat sin avsikt att fortsätta arbetet för att möjliggöra tryggare
            pensionsförhållanden för främst sångare och dansare med lägre
            pensionsålder än den gängse.
          </note>
          <note>
            I få länder visar publiken en så stor uppskattning av inhemskt
            producerade filmer som i Sverige. En viktig grund för denna framgång
            är det filmavtal som upprättats mellan staten och film- och TV-branscherna.
            Avtalstiden närmar sig nu sitt slut, och i Kulturdepartementet
            går arbetet vidare med att få till stånd ett nytt filmavtal.
          </note>
          <note>
            Jag talade inledningsvis om tillgänglighet, kvalitet, kommunikation
            och föränderlighet som viktiga nyckelord för kulturpolitiken.
            Det är utifrån den vinkeln jag vill se på det utredningsarbete
            som nu pågår inom Kulturdepartementet.
          </note>
          <note>
            Vi ser för närvarande över hur barnens rätt till kulturupplevelser
            och eget skapande kan stärkas. Vi tittar på något så kraftfullt
            som hur jämställdhets- och genusperspektivet ska bli en obestridd
            och påverkande kraft inom scenkonstområdet. Med mångkulturåret
            2006 och dess förberedelser ställer vi krav på att våra institutioner
            också speglar det nya Sverige. Vi ska inte bara leverera nyckelord.
            Vi ska också leva upp till dem.
          </note>
          <note>
            Vi vill lyfta fram det internationella perspektivet. Ett levande
            och aktivt utbyte av kultur över gränser syresätter hela samhället.
            Vi ska skapa förutsättningar som är öppna för nödvändig utväxling
            av nya impulser, idéer och samarbeten förutsättningar för att
            låta kulturen vara med och definiera Sverige i världen. Genom
            att samtidigt utveckla det egna landet och föra en engagerad dialog
            med omvärlden tror jag att vi tillsammans kan skapa en hållbar
            framtida kulturpolitik.
          </note>
          <note>
            Som det starkaste uttrycket för det mänskliga i all sin rikedom
            och i all sin motsägelsefullhet får kulturen inte retirera till
            bekväma positioner som fjärmar kulturen från människorna eller
            från de mest brännande frågorna i vår tid. Precis som med demokratin
            måste kulturen erövras i generation efter generation, liksom den
            måste vidareutvecklas och anpassas för att fungera i sin tid.
            Det kommer att vara min strävan i arbetet med kulturpolitiken.
          </note>
          <note type="speaker">
            Anf. 33 GUNILLA TJERNBERG (kd) replik:
          </note>
          <note>
            Herr talman! Jag kan inte låta bli att ta 30 sekunder eller något
            åt att kommentera en sak. Jag hörde Annika Nilssons inlägg om
            det fantastiska arbete som man hade gjort när man hade kommit
            överens om pensionsmedel och hur man ska lösa detta med de framtida
            pensionspengarna till sceninstitutionerna. Det lät som om det
            låg väldigt mycket pengar i den uppgörelsen. Faktum är ju att
            inga pengar fanns med där, utan man lovade att återkomma i vårpropositionen.
            Det är vad som sades. Jag tycker att man ska säga som det är och
            inte måla en bild som inte riktigt överensstämmer med det som
            vi har tagit del av. Det var bra att man satte sig ned och gjorde
            det, men låt det inte låta som att pengarna låg med i det löftet.
            Dem har vi inte sett än. Den kraftiga reservation som finns i
            utskottet är helt nödvändig, menar jag.
          </note>
          <note>
            Nu ställer jag min fråga till kulturministern. Jag måste få ta
            upp frågan om de fria teatergruppernas villkor. Vi har ju diskuterat
            den tidigare, och jag vill gärna ta möjligheten att göra det igen.
            Den här gången hoppas jag att jag inte får höra från Socialdemokraterna,
            inte ministern men det har kommit från företrädaren Annika Nilsson,
            att inte ord och handling följs åt. Kristdemokraterna har pengar
            till de fria gruppernas pensioner bland annat.
          </note>
          <note>
            Då måste jag fråga en sak. När vi diskuterade det här senast,
            när jag och kulturministern hade en interpellationsdebatt, sade
            kulturministern att det var obegripligt för honom att inte pengarna
            som de hade fått räckte. Han var förvånad över hur man hade prioriterat
            inom de fria grupperna och Kulturrådet måste det väl också vara.
          </note>
          <note>
            Då är min fråga: Har kulturministern varit i kontakt med Kulturrådet?
            Har han förvissat sig om att det som jag sade inte stämde och
            att Kulturrådet har ändrat sig i sin uppfattning? Eller har kulturministern
            tagit del av hur det verkligen ser ut och vad Kulturrådet har
            anfört i den här frågan?
          </note>
          <note type="speaker">
            Anf. 34 FÖRSTE VICE TALMANNEN:
          </note>
          <note>
            Innan jag släpper in statsrådet får jag bara erinra om att repliken
            avsåg statsrådet. Vi kan inte ta upp en särskild debatt med en
            annan talare i salen.
          </note>
          <note type="speaker">
            Anf. 35 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Tack för den tillrättaläggningen. Jag som är gäst
            här i kammaren tycker att det var välgörande att få lära mig hur
            replikskiften definieras.
          </note>
          <note>
            Gunilla Tjernberg har återkommit till en interpellationsdebatt
            som var här för ett tag sedan då vi diskuterade de fria teatergrupperna.
            Hon valde att nu citera lösryckta sammanhang ur denna på ett underligt
            sätt. Vad jag har sagt, och vad jag gärna säger igen i dag, är
            att när jag försökte lära mig den här frågan kom jag som utomstående
            och skulle börja från början. Jag ställde frågan: Hur kommer det
            sig att pensionskostnaderna har stigit? Jag fick svaret: Jo, arbetsgivarna
            har skrivit på ett avtal som innebär rimligare och generösare
            regler. Det kostar pengar. Jag frågade: Har de pengar till detta
            då? Varför har de inga pengar? Då får jag svaret: Anslaget har
            fördubblats ungefär.
          </note>
          <note>
            Själva har de som får det här anslaget som inkomst i en löneförhandling
            valt att skriva på något som kostar pengar. Då gör jag den stilla
            reflexionen: Vad har de gjort för prioriteringar? Jag förstår
            att man i dag inte har råd med det man själv har valt att skriva
            på. Men det beror inte på att anslaget har krympt, för anslaget
            har ju ökat enormt kraftigt under tiden. Det beror på att man
            själv har valt att skriva på ett avtal som man inte har satt av
            pengar för. Jag förstår att man har väldigt mycket viktiga saker
            att spendera sina pengar på, men jag tycker också att man bör
            ta ansvar för sin namnunderskrift på ett löneförhandlingsresultat.
          </note>
          <note>
            De problem som har uppstått är svåra, och vi vill hjälpa till
            att lösa dem. Människorna som arbetar i de här teatergrupperna
            har rätt till rejäla, ordentliga pensionsvillkor. De teatergrupper
            det handlar om ska ha en stabil ekonomi. Men det är en rejäl anslagsökning,
            och det är deras egna beslut som har kostat när det gäller pensionerna,
            inte regeringens.
          </note>
          <note type="speaker">
            Anf. 36 GUNILLA TJERNBERG (kd) replik:
          </note>
          <note>
            Herr talman! Jag ska hålla mig till kulturministern i min andra
            replik. Det är ju ingen nyhet att det är ett bekymmer att de fria
            grupperna inte omfattas av pris- och löneomräkningarna. Jag uppskattade
            nu en lite, får jag säga, ödmjukare hållning i frågan än när vi
            hade interpellationsdebatten. Nu sade kulturministern: Jag är
            ny och jag har börjat lära mig och se hur det ser ut och hur det
            slår. Ändå vidhöll kulturministern att man hade gjort en prioritering
            som han tyckte bäddade för att man fick skylla sig själv.
          </note>
          <note>
            Jag har en annan uppfattning, och jag hoppas att kulturministern
            verkligen ska borra i den här frågan. Utskottet har gjort det.
            Betänkandet talar om det. Vi är flera partier som har lyft fram
            den här frågan år efter år. Jag gör det inte för Kristdemokraternas
            egen skull utan för de fria teatergrupperna så att de ska få rimliga
            villkor att arbeta under. Min förhoppning är fortfarande att kulturministern
            kommer att sätta sig in i frågan ännu mer och beskriva detta på
            ett något annorlunda sätt framöver så att de får det stöd och
            de resurser som de behöver.
          </note>
          <note type="speaker">
            Anf. 37 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Jag vill börja med att tacka Gunilla Tjernberg för
            att hon i sin replik till mig också vände sig till mig.
          </note>
          <note>
            Jag uppfattade ingen annan historieskrivning i Gunilla Tjernbergs
            inlägg än min. Trots att Gunilla Tjernberg tycks missnöjd med
            mitt sätt att beskriva det redovisar hon ingen annan bild. Hon
            redovisar inte på vad sätt det jag säger är fel, utan hon bara
            allmänt tycker att det här är okänsligt, olämpligt eller vad det
            är hon menar.
          </note>
          <note>
            Det viktiga för mig är att de här problemen nu blir lösta, att
            vi får en lösning som håller, som inte bara är ord och munväder
            utan som står sig stabilt över tiden. Det är också viktigt att
            vi får en ordning i budgetsystemen som innebär att de anställda
            inte behöver leva med oro över sin pension och sin framtid. De
            som arbetar i de fria teatergrupperna ska ha samma rätt till social
            trygghet, samma rätt till pensioner, som människor som jobbar
            med andra saker i Sverige.
          </note>
          <note type="speaker">
            Anf. 38 LENNART KOLLMATS (fp) replik:
          </note>
          <note>
            Herr talman! Det här med kultur är ju mycket en fråga om möten
            och samtal mellan människor. Låt mig säga till kulturministern:
            Stora delar av det som du tog upp i ditt inlägg tycker jag var
            väldigt bra. Du nämnde tillgänglighet, kvalitet, kommunikation,
            föränderlighet och kulturens betydelse för demokratin. Jag ställer
            fullständigt upp bakom de orden. Hur det sedan tillämpas, och
            hur vi når de här målen, har vi olika uppfattningar om. Men jag
            tyckte att det var väldigt bra att jag ändå fick höra den delen.
          </note>
          <note>
            Sedan går jag över till den ekonomiska sidan och det här påfundet
            med anslagssparande. Där ska nu de kulturinstitutioner som till
            äventyrs har överskott vid årsskiftet lämna tillbaka en del pengar.
            Är det inte helt enkelt att sno kulturen på pengar? De har fått
            ett anslag för 2004. En del planerar man att använda 2005, men
            det dras tillbaka. Jag tycker att det är att sno kulturen på pengar.
          </note>
          <note>
            Det andra jag vill ta upp är det här med pris- och löneomräkningen,
            där man inte får kompensation fullt ut för prishöjningar och lönehöjningar.
            Det förutsätts att det också ska ske en rationalisering. Hur länge
            kan man hålla på och rationalisera inom en kulturinstitution?
            Det här har pågått en tid. Jag bara undrar: När inträffar läget
            att det inte längre är möjligt att rationalisera mer om man inte
            vill skära i verksamheten? Då tycker jag att man ska vara ärlig
            nog från dem som ställer krav att tala om var det ska skäras.
            Finns det någon gräns för rationaliseringarna inom kulturinstitutionerna?
          </note>
          <note type="speaker">
            Anf. 39 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Jag välkomnar att Folkpartiet är överens med mig
            i det jag säger om kulturpolitikens grunder och inriktning och
            att skillnaderna begränsas till frågor om ekonomisk så kallad
            management om indexteknik och anslagsteknik.
          </note>
          <note>
            Folkpartiet och jag har ju diskuterat det här några gånger förut
            under den månad som jag varit kultur- och utbildningsminister
            närmare bestämt tre gånger. En gång gällde det ett område där
            det fanns en pris- och löneomräkning, men det tyckte man inte
            om utan ville ha bort den. En annan gång gällde det ett område
            där det inte fanns en pris- och löneomräkning, men det tyckte
            man var diskriminering och man ville i stället ha den införd.
            En tredje gång gällde det ett område där det fanns en pris- och
            löneomräkning, men man tyckte att det var orättvist och ansåg
            att man blev drabbad av detta.
          </note>
          <note>
            Jag vill med dessa exempel ge lite perspektiv på att detta med
            index är svårt. Politiker har ibland tron att om man bara hittar
            en statistisk formel kan man lösa alla svåra avvägningsproblem,
            och sedan har man simsalabim klarat av det hela.
          </note>
          <note>
            En gång i tiden krävde Folkpartiet indexreglerade skatteskalor
            som lösningen på Sveriges alla ekonomiska problem. Nu handlar
            det i stället om PLO.
          </note>
          <note>
            I år räknas anslagen upp med 1,2 %. Inflationen är 0,7 eller
            kanske 0,8 %. En del andra kostnader ökar mera, en del ökar mindre.
            Det system som vi nu har utarbetades av Anne Wibble under den
            tid som Folkpartiet hade ansvaret för dessa frågor, och jag har
            inte sett något yrkande från Folkpartiet om att pris- och löneomräkningssystemet
            ska göras om.
          </note>
          <note>
            Vad gäller anslagssparandet är det ytterligare ett sätt att hålla
            disciplin i statsfinanserna. Jag såg en moderat beräkning över
            Folkpartiets budgetalternativ. Nu kommer jag inte ihåg om det
            handlade om 17 eller 19 miljarder i felräknade, ofinansierade
            utgifter. Om man har så mycket pengar då kan man kosta på sig
            att strunta i något så enkelt som index, anslagssparande och utgiftstak.
          </note>
          <note type="speaker">
            Anf. 40 LENNART KOLLMATS (fp) replik:
          </note>
          <note>
            Herr talman! Jag vill än en gång fråga kulturministern om han
            tror att det är rimligt, med den planeringssituation som råder
            och det jobb som kulturinstitutioner gör då talar vi i huvudsak
            om de stora statliga institutionerna att med så kort planeringstid
            kunna vända på kuttingen i sista stund, när de kanske hade räknat
            med ett överskott. Finns det inte stora risker med det?
          </note>
          <note>
            Jag var på 70-talet personalchef vid sjukhuset i Halmstad. Då
            hade vi också ett sådant här system. Det innebar att man i december
            tittade på budgeten, och vid eventuellt utfall sade: Herregud,
            här är några kronor över; dem måste vi göra av med. Det resulterade
            i oplanerade inköp och liknande. Det blir ingen bra verksamhet
            om man jobbar på det sättet.
          </note>
          <note>
            Beträffande Anne Wibble var det ju rätt länge sedan. En av fördelarna
            med Anne var att hon kunde ändra sig om det visade sig att en
            åtgärd på sikt fick orimliga konsekvenser. Jag är övertygad om
            att ifall hon fått fortsätta som finansminister hade hon för flera
            år sedan förstått att det som var sant vid en tidpunkt inte var
            helt realistiskt vid en annan tidpunkt. Det är vad jag som chefsutvecklare
            kallar situationsanpassat ledarskap. Det borde finnas en situationsanpassad
            ekonomi också.
          </note>
          <note>
            Det är lite marigt att ta upp en situation som gällde för snart
            15 år sedan och hävda att den i alla sammanhang också måste gälla
            i dag. Att behandla alla lika är väldigt ojämlikt, enligt mitt
            sätt att se.
          </note>
          <note type="speaker">
            Anf. 41 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Jag vill bara påpeka att de folkpartister som har
            ansvar för budgetsystemet i riksdagen inte, såvitt jag kunnat
            få reda på, föreslagit att det ska ändras. Jag har gjort mitt
            bästa för att lära mig detta efter de diskussioner som Lennart
            Kollmats och jag haft. Folkpartisterna i finansutskottet har inte
            föreslagit att systemet ska göras om, utan det är enskilda folkpartister
            på enskilda ställen som tycker att det inte ska drabba just deras
            område. Det tror jag att alla sektorspolitiker tycker.
          </note>
          <note>
            Jag kan trösta Lennart Kollmats med att säga att även jag hade
            glatt mig om vi hade haft större uppräkningar av de anslag som
            gäller på mitt område. Men detta är ett system som gäller statsbudgeten
            som helhet, som utformats av Lennart Kollmats partikamrat och
            som Lennart Kollmats nuvarande partikamrater inte föreslagit ska
            ändras.
          </note>
          <note>
            Det låter som en billig poäng att säga till Sveriges kulturarbetare
            och Sveriges kulturinstitutioner att vi har en formel, en statistisk
            mekanism, som gör att alla får mer pengar, och som simsalabim
            gör att man slipper svåra avvägningar. Verkligheten är tyvärr
            inte så enkelt beskaffad.
          </note>
          <note>
            Vad gäller anslagssparandet måste vi komma ihåg att detta handlar
            om pengar som man inte kommer att spendera i år, och som därför
            blir ett överskott. Nu drar man in dessa pengar och sedan får
            man eventuellt tillbaka dem så att de kan spenderas en annan gång
            man får då förhandla på nytt eller skjuta på pengarna till en
            annan gång. Detta är inte jätteroligt, men det är inte heller
            en stor katastrof. Det är inte så att pengar som man använder
            till löner försvinner och man måste avskeda folk, utan det handlar
            om pengar som man inte spenderat och inte heller har planer på
            att spendera under den del av året som återstår. Det hade varit
            roligt att slippa detta, men när man som kulturpolitiker är så
            beroende av stabila statsfinanser som vi ju är måste vi ställa
            upp också för den grundläggande statsfinansiella sundhetsprincipen.
          </note>
          <note type="speaker">
            Anf. 42 BIRGITTA SELLÉN (c) replik:
          </note>
          <note>
            Herr talman! Jag kan instämma i det som Lennart Kollmats sade
            om att alla partier nog kommer att kunna närma sig varandra när
            det gäller kulturen. Det gäller inte minst med tanke på det jag
            läste i min lokala tidning, Sundsvalls Tidning, i går. Kulturbranschen
            består av småföretag, stod det att läsa med en stor bild på vår
            kulturminister. Jag vill passa på att säga att när vi i utskottet
            diskuterar kultur finner vi, alltså alla partier, väldigt många
            gånger varandra, vilket jag verkligen uppskattar. Det är en eloge
            även till socialdemokraterna i utskottet.
          </note>
          <note>
            I den artikel jag nämnde sägs bland annat att vi måste inse att
            kulturbranschen består av småföretag och jobba aktivt för att
            förbättra villkoren för dem. Det är mycket bra att få läsa detta
            eftersom vilket jag sagt många gånger det finns så mycket möjligheter
            till småföretagande inom just kulturen. Därför hoppas jag att
            det kan komma enklare lösningar för just företagare.
          </note>
          <note>
            I förra veckan fick vi regeringens handlingsprogram för minskad
            administration för företagen. Jag skummade lite grann i det och
            funderade på om jag kunde se några tendenser. Jag tänkte att jag
            inte kan begära att ministern redan varit inne på kulturområdet
            och hunnit göra någonting och därför kastade jag ett öga på det
            som stod under Näringsdepartementet. Jag kunde inte se några stora
            förändringar där, men jag hoppas att det beror på att jag inte
            hunnit lusläsa texten. Det borde vara så att ministern i sitt
            förra departement tänkt på dessa frågor.
          </note>
          <note>
            I mitt huvudanförande ställde jag några frågor till ministern.
            De handlade om moms på ideella och allmännyttiga organisationer,
            om varför man vill lägga ned Kulturnät Sverige, och inte minst
            om arbetsmarknadspengar som centraliseras. Jag undrar om det finns
            möjlighet att få svar på de frågorna.
          </note>
          <note type="speaker">
            Anf. 43 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Även jag vill uttrycka min uppskattning för den
            enighet som trots allt råder mellan Centerpartiet och Socialdemokraterna
            i många frågor på kulturpolitikens område och kanske något beklaga
            det som är sakens natur i en sådan här debatt, nämligen att man
            uppehåller sig vid det som skiljer och inte vid det som förenar.
            Det får inte dölja det faktum att det finns mycket som är gemensamt.
          </note>
          <note>
            De frågor som Birgitta Sellén ställde till mig handlar i hög
            grad om skatter. Vi har ju en särskild minister för de frågorna,
            som vill ha sitt jobb kvar, och jag tänker inte ge mig in på hans
            domäner och föra den debatten i hans ställe. Sådant kan, som bekant,
            straffa sig, och det tänker jag akta mig för. Jag får i stället
            sköta de diskussionerna med honom på kammaren så att säga, och
            sedan får han föra diskussionerna i riksdagen.
          </note>
          <note>
            Birgitta Sellén ställde också en fråga om en besparing som vi
            gjort på IT-området. Det är en utgift som vi haft några år men
            där man nu gör bedömningen att pengarna kan användas bättre någon
            annanstans. Jag tycker att det är välgörande när man kan effektivisera
            på det sättet. Jag har själv inte deltagit i de närmare avvägningarna.
            Det skedde före min tid, men den information jag fått om de överväganden
            som gjorts gav mig intrycket att det var mycket välbetänkt.
          </note>
          <note>
            Birgitta Sellén tog i sin korta replik inte upp en av de frågor
            som skiljer oss åt, nämligen den om varför vi har hamnat på olika
            åsikter beträffande tillträdet till våra museer. Normalt har vi
            samma syn på att det är väldigt prioriterat att bredda tillträdet
            till kulturen, till exempel till biblioteken. Men frågorna om
            varför biblioteken och museerna ska ha olika behandling och om
            de breda gruppernas intresse av att utan onödiga trösklar kunna
            få del av de samlingar och de spännande upplevelser som ändå finns
            på våra museer skulle jag gärna vilja höra lite mer om.
          </note>
          <note type="speaker">
            Anf. 44 BIRGITTA SELLÉN (c) replik:
          </note>
          <note>
            Herr talman! De frågorna kommer kulturministern om en liten stund
            alldeles säkert att få svar på. Jag kan inte ta alla frågor för
            Centerns del, utan vi försöker dela på frågorna. Lars-Ivar Ericson
            kommer senare i debatten att prata om museerna. Därför svarar
            jag inte nu på de frågorna. För övrigt har jag mer som jag undrar
            över.
          </note>
          <note>
            Det är bra att ministern är redo att på kammaren sköta samtalet
            med finansministern bland annat om momsen. Vad jag sade var just
            att jag önskade att det skulle ske ett samarbete. Jag är nämligen
            fullt medveten om att det är finansministerns ansvarsområde.
          </note>
          <note>
            Vad gäller de arbetsmarknadspengar som centraliseras hade jag
            hoppats på att få ett svar eftersom jag tycker att det är ett
            område som ministern jobbat med i samband med sitt tidigare ministeruppdrag.
          </note>
          <note>
            Sedan gäller det en annan sak i den, måste jag faktiskt säga,
            mycket trevliga artikeln som ingav mig väldigt mycket hopp inte
            minst att, som ministern säger, sponsring kommer att få en allt
            större roll i framtiden. Det är en fråga som vi har lyft fram
            otroligt många gånger i utskottet. Vi har sagt att det måste kunna
            jämställas, att kultursponsring ska ha samma möjligheter som man
            har när det sponsras inom idrotten och så vidare. Vi ser alltså
            fram emot att det händer mycket där.
          </note>
          <note>
            Jag har en liten undran till. Jag vet ju att ministern är intresserad
            av design. Nästa år är det designår. Design och form är väldigt
            viktiga. Men för att också behålla kunskapen inom designen handlar
            det även om att värna de olika hantverk som finns, som Lena Adelsohn
            Liljeroth var inne på i sitt anförande. Det gäller då inte bara
            inom kulturen, utan det gäller hantverk som behövs inom alla områden.
            Jag skulle vilja veta hur regeringen tänker ta till vara de kunskaper
            som finns och fortsätta att utveckla dem så att de inte försvinner.
          </note>
          <note type="speaker">
            Anf. 45 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Jag tror faktiskt att detta kan vara ett område
            där en sammanslagning av Kultur- och Utbildningsdepartementen
            kan innebära att det blir lite lättare att få förståelse för kulturlivets
            behov och önskemål inom utbildningspolitikens område. Många av
            de utbildningar som vi nu diskuterar styrs helt lokalt och är
            i rätt stor utsträckning efterfrågestyrda. Vi har även en långtgående
            marknadsanspassning av högskolorna i så måtto. Här kan det mycket
            väl komma att bli lättare att få uppmärksamhet och att få gehör
            för den typen av behov.
          </note>
          <note>
            Även jag är naturligtvis starkt intresserad av att de mycket
            viktiga men väldigt smala yrken som krävs för att kunna upprätthålla
            säg en levande operatradition också för kommande generationer
            inte bara handlar om de yrkeskategorier som man som publik, åskådare,
            ser på scenen, utan det handlar om mycket vidare och mycket bredare
            krav för att det här ska vara möjligt. Det tror jag att var och
            en som tänker på detta inser. Det är inte fråga om vilken som
            helst arbetskraft som, bara man blåser i sin visselpipa, står
            utanför dörren och sedan utbildas på en timme. I stället är det
            fråga om ytterst kvalificerade och mycket specialiserade yrkesmänniskor
            som kulturlivet och kulturarvet har ett starkt behov av.
          </note>
          <note type="speaker">
            Anf. 46 LENA ADELSOHN LILJEROTH (m) replik:
          </note>
          <note>
            Herr talman! Det var en hel del saker som är glädjande som kom
            fram här.
          </note>
          <note>
            Dels handlar det om det hantverk som jag pratat om. 300 hantverksyrken
            finns det i Sverige, men 3040 av dem är utrotningshotade. Här
            kan ministern göra väldigt mycket.
          </note>
          <note>
            Dels fanns det halva löften om sponsring och kanske också på
            sikt om avdragsrätt för gåvor alldeles utmärkt och mycket glädjande!
            Det var också ett lite positivt benämnande när det gäller begreppet
            marknad, vilket vi här särskilt uppskattar.
          </note>
          <note>
            När det gäller hur man lyssnar vill jag säga att jag tror att
            ministern trots allt lyssnat lite selektivt på mitt resonemang
            om museerna och bandyn. Hal is, skulle man där kunna tala om,
            ministern. Jag tycker de facto att det är upp till vuxna människor
            att själva välja. Vill man gå på Moderna museet och betala inträdesavgift
            för det, eller vill man gå på bandymatch? Det valet ska vuxna
            människor kunna göra. Jag tycker därför att pengarna i stället
            ska läggas på stöd till barn och ungdom.
          </note>
          <note>
            Det är de facto så också här är vi nog överens; ministern talar
            ju gärna om det vi är överens om att barn som får uppleva mycket
            kultur också kan värdesätta kultur. De vet när det är till exempel
            ett bra musikstycke, bra teater eller bra konst. På samma sätt
            är det med bandyn. Man måste se mycket bandy för att lära sig
            vad som är en bra bandymatch.
          </note>
          <note>
            Sedan har vi detta med det kommersiella rummet, som jag tycker
            är lite hyckleri. Det sägs ju överallt att för att museerna ska
            klara av det här när de nu inte kan räkna med intäkter på andra
            sätt entréavgiften har ändå varit ett dragspel måste de satsa
            mycket på museibutikerna och på restauranger, en pigg marknadsföring
            och mycket annat. Museerna kommer då att bli alldeles otroligt
            kommersiella i sin strävan att dra in mer pengar. Var det detta
            som var syftet?
          </note>
          <note>
            Och så har vi detta med visioner. Jag tycker att det blir smått
            märkligt om man som vuxen inte ska kunna betala en summa för att
            gå in på ett museum. Och det ska vara att försvåra tillgängligheten
            nej, det tycker jag verkligen inte.
          </note>
          <note type="speaker">
            Anf. 47 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Får jag börja med att grumla glädjen en smula. Jag
            vill än en gång dementera alla uppgifter om att jag har gett några
            löften på skatteområdet. Det har jag inte gjort vare sig om sponsring
            eller moms eller om någonting annat.
          </note>
          <note>
            Lena Adelsohn Liljeroth säger, som jag uppfattar det, fundamentala
            ideologiska saker om hur man ska prissätta och om hur man ska
            påverka människors val mellan olika sätt att konsumera, att använda
            sin tid och att använda sina pengar. Vill vuxna människor välja
            att gå på en bandymatch eller på Moderna museet är det deras val.
            Det ska vi inte lägga oss i eller styra. Såvitt jag förstår jag
            kan inte få ihop det på något annat sätt är det ett argument mot
            att stödja det här över huvud taget.
          </note>
          <note>
            Vad ska det kosta att gå på Operan? Om det bara ska kosta 500
            kr har vi gripit in i den enskildes val. Kanske ska det kosta
            en tusenlapp, eller vad det nu kan bli, om man inte har några
            statliga bidrag. Det är ju innebörden i synen här. Jag tycker
            att det är bra om det är billigt, och jag tycker att kulturen
            är ett område som inte ska prissättas på det viset. För mig har
            det i stället ett starkt egenvärde ju billigare det kan bli.
          </note>
          <note>
            Jag är väldigt glad, och för mig blir det också en framgång,
            varje gång tröskeln för att komma in och ta del av kulturen kan
            sänkas och varje gång målgruppen kan vidgas och attraktionskraften
            stärkas. Men att säga att allting som gör att den enskilde som
            väljer inte ser den exakta kostnaden för att producera en teaterpjäs,
            operaföreställning eller balettföreställning och att politikerna
            har gripit in och omyndigförklarat vuxna människors fria val strider
            fundamentalt mot min syn på vilken roll kulturen ska ha i vårt
            samhälle.
          </note>
          <note type="speaker">
            Anf. 48 LENA ADELSOHN LILJEROTH (m) replik:
          </note>
          <note>
            Herr talman! Nu talar vi inte om Operan. Vi har heller inget
            förslag i det sammanhanget. Jag är inte någon fanatisk marknadsliberal,
            om nu ministern tror det. Men jag tycker att vi ska ta en större
            hänsyn till marknaden än vi faktiskt tar.
          </note>
          <note>
            När det gäller den så kallade reformen vill jag säga att jag
            inte tycker att det är en reform. Jag tycker nämligen inte att
            problemet ligger i att det är svårtillgängligt vad gäller museerna.
            Däremot ser jag gärna att man satsar mer på museipedagogik alltså
            precis som ministerns parti. Från moderat håll skulle vi till
            och med ha lagt mer pengar på detta om vi hade haft den möjligheten.
            Oftast är hindret svårtillgänglighet på annat sätt, och det kan
            man komma åt med pedagogik inte med pengar.
          </note>
          <note>
            De här 100 miljonerna tycker vi kan användas till väldigt mycket
            annat. Flera pekar på behov som finns inom museisektorn. Jag såg
            i tidningen i helgen att Statens ljud- och bildarkiv uppskattar
            behovet till 900 miljoner för att rädda det moderna kulturarv
            vi har i form av radio- och TV-inspelningar. Det är inte så att
            det saknas hål. Då tycker vi att prioriteringen är fel. Det här
            kommer vi förmodligen att återkomma till.
          </note>
          <note>
            Jag skulle gärna vilja ha ett svar på en annan fråga. Jag hörde
            nämligen ryktas, eller snarare har andra hört det, att det kommer
            ett förslag i vårpropositionen om att alla kulturinstitutioner
            ska spara 0,6 %. Jag vill gärna veta: Är det sant?
          </note>
          <note type="speaker">
            Anf. 49 Utbildnings- och kulturminister LEIF PAGROTSKY (s) replik:
          </note>
          <note>
            Herr talman! Jag uppfattade Lena Adelsohn Liljeroths argument
            som fundamentalt principiellt. Vill man gå på bandymatch eller
            på Moderna museet är något som vi politiker inte ska lägga oss
            i. Det valet kan vuxna människor ta ansvar för själva. Det valet
            lägger man sig i om man subventionerar priset till exempel i form
            av statsbidrag. Detsamma gäller för Operan och för Moderna museet,
            men med en viktig skillnad. På Moderna museet är marginalkostnaden
            för att ta emot ytterligare en besökare 0. Det ekonomiskt adekvata
            priset, om man ska fullfölja Lena Adelsohn Liljeroths argument,
            är 0. Men på Operan är marginalkostnaden exceptionellt hög. Priset
            blir av en sådan art att det inte blir någon opera. Väldigt många
            människor kommer att tycka, i det val som Lena Adelsohn Liljeroth
            tycker att de ska göra oskruvat, att man får väldigt många bandymatcher
            för en balettföreställning. Väldigt få människor kommer att välja
            balettföreställningen, och sådana kommer att upphöra. Det tycker
            jag vore fel. Varför ska vi subventionera för att behålla yrkesgrupper
            som behövs för att klara operabalett? Men så säger man att biljetterna
            inte ska subventioneras. Ja, då slutar människor att gå på opera.
            Och då människor inte vill gå ska vi lägga ned det.
          </note>
          <note>
            Det här leder in i absurdum, och det visar det fundamentala,
            att kulturen inte kan värderas på det marknadsmässiga sättet.
            Den måste få kosta, och den måste få vara olönsam. Den måste få
            finansieras med skattemedel. Det kräver en stark statsmakt, och
            det kräver en stark statsbudget och en ordnad budgetpolitik. Det
            kommer vi att ta ansvar för också framöver. Hur det ansvarstagandet
            kommer att se ut i vårpropositionen får vi se då.
          </note>
          <note type="speaker">
            Anf. 50 ANNA LINDGREN (m):
          </note>
          <note>
            Herr talman! Först vill jag yrka bifall till reservation 3. Jag
            står naturligtvis bakom alla övriga reservationer där vi moderater
            finns med.
          </note>
          <note>
            Årets kulturbudget är en budget som till stor del handlar om
            att regeringen utreder. Alla de utredningar som jag nu kommer
            att räkna upp nämner regeringen i sin proposition. Det är möjligt
            att jag har missat någon. Det är Kulturföremålsutredningen, Folkrörelseutredningen,
            Ändamålsfastighetsutredningen, Mål i mun, om svenska språkets
            ställning, Genus inom scenkonsten, Museipedagogik, Orkesterutredningen,
            Rådet för design och arkitektur har fått ett uppdrag, Bebyggelseutredningen,
            Uppdragsarkeologi, Mångkulturellt centrum har fått ett uppdrag,
            Aktionsgrupp för barnkultur det hör inte till denna budget för
            det är Allmänna arvsfondens pengar Radio- och TV-utredningen,
            Konstnärerna och trygghetssystemen, Bokpriskommissionen, Internationella
            kulturutredningen, Arkiv för alla nu och i framtiden, Stödet till
            de fria grupperna, Översyn av scenkonstens dokumentation och Jämställdhet
            inom scenkonstområdet.
          </note>
          <note>
            Det är 20 utredningar. Jag hoppas att det kommer fram något av
            dessa. En del betänkanden har redan avlämnats till regeringen,
            andra utredningar pågår och kommer så att göra under en lång tid
            framöver.
          </note>
          <note>
            Regeringen begraver viktiga kulturpolitiska frågor i utredningsbyråkratin,
            tycker jag. Det är lätt att gömma sig bakom stora och utdragna
            utredningar. Det vore idé för den nye kulturministern att snabba
            på arbetet i alla dessa utredningar. Det om detta.
          </note>
          <note>
            Herr talman! Den lokala historien och kulturarvet i den egna
            hembygden det är det jag ska prata om här är den första kontakt
            varje människa får med det som vi kallar kulturarv. Det lokala
            kulturarvet brukar också skapa det största intresset och engagemanget.
            Vad det ytterst handlar om är att de flesta människor förr eller
            senare får en längtan efter att söka sina rötter. Man vill veta
            vem man är och bevara fragment av allt det som har format den
            egna generationen. Det skapar trygghet i nutiden och hjälper till
            att ge perspektiv på världen runtomkring.
          </note>
          <note>
            Inget kan ersätta det folkliga och frivilliga engagemanget. Statens
            ansvar bör vara att säkra de ekonomiska förutsättningarna. Riksantikvarieämbetet,
            länsstyrelserna och länsmuseerna har att verka för att statens
            medel används på rätt sätt. Vi vet att behovet av resurser för
            detta arbete är mycket stort. Därför är det anmärkningsvärt att
            regeringen till och med föreslår minskningar av anslaget till
            kulturmiljövård för 2005.
          </note>
          <note>
            Vi moderater anser, mot bakgrund av vad jag sagt tidigare, att
            dagens stöd bör ökas med totalt 54 miljoner de kommande tre åren.
          </note>
          <note>
            Vi anser att Riksdagsrevisorernas rapport Arkeologi på uppdrag
            är en bra utgångspunkt för en genomgripande utredning om hur den
            arkeologiska verksamheten ska organiseras och finansieras. Vi
            ser fram emot den proposition som nu snart ska komma. Utredningen
            lägger ju fram sitt förslag den 30 april nästa år.
          </note>
          <note>
            Vi tycker att Riksantikvarieämbetets roll ska renodlas till att
            vara en central sektorsmyndighet utan egna genomföranderesurser.
            Riksantikvarieämbetet ska inte ägna sig åt arkeologiska undersökningar
            i egen regi. Lagen om offentlig upphandling ska tillämpas vid
            upphandling av arkeologiska undersökningar. Privata initiativ
            och alternativ som kan bidra till metodutveckling och rationaliseringar
            ska uppmuntras, förenat med starka krav på vetenskaplighet.
          </note>
          <note>
            De 21 länsmuseerna ska stå för den kompetens som krävs för att
            de ska kunna fylla sin uppgift som regional resurs och som kunskapscentrum
            för kulturarvsområdet. För att kunna fullgöra sitt uppdrag förutsätts
            länsmuseer ha en bred kompetens inom en mängd specialistområden.
            De ska stå för dokumentation, vård och bevarande av kulturarvet.
            Det har talats mycket om det i dag. De ska också vara pedagogiska
            och i intressanta former berätta och förmedla kunskap om historia
            och kulturarv. Det kräver såväl specialistkunskap om kulturhistoria
            som kunskap om hur man samlar, vårdar, presenterar och informerar.
            Barn och ungdomar ska ha goda möjligheter att på sitt länsmuseum
            få en god kännedom om sin lokala och regionala historia.
          </note>
          <note>
            Vi vill anslå ytterligare 45 miljoner de närmaste tre åren till
            de regionala museerna.
          </note>
          <note>
            I dag präglas museiverksamheten av stor ekonomisk osäkerhet,
            vilket i hög grad påverkar vården av föremålen. Stora delar av
            personalresurserna är dessutom beroende av arbetsmarknadsmedel
            inom enskilda projekt som startas av arbetsmarknadspolitiska skäl.
            SESAM-projektet, Kulturarvs-IT samt Skog och historia har vi talat
            om tidigare. Dessa projekt är tidsbestämda och är direkt kopplade
            till arbetsmarknadspolitiken. Verksamheten upphör ofta innan själva
            projekten till sitt innehåll är avlutade. Det lämnar museerna
            väldigt ofta i en prekär situation. Det är också slöseri med både
            mänskliga resurser och arbetsmarknadspolitiska medel att handskas
            med dem på det viset.
          </note>
          <note>
            Moderaterna har därför i arbetsmarknadsutskottet föreslagit ytterligare
            100 miljoner kronor för insatser inom kulturområdet för arbetshandikappade,
            vilka ofta är de som utför ett utmärkt arbete ute på våra museer.
          </note>
          <note>
            Herr talman! Det har blivit alltmer uppenbart att varken Göteborgsoperan
            eller Malmöoperan klarar sig ekonomiskt. Särskilt akut har situationen
            varit för Malmöoperan. Det är väsentligt att de båda scenerna
            får goda ekonomiska förutsättningar redan nu.
          </note>
          <note>
            Därför föreslår vi att Göteborgsoperan får ett ökat stöd med
            12 miljoner kronor per år under perioden 20052007 och Malmöoperan
            under samma period 8 miljoner kronor mer per år.
          </note>
          <note>
            Länsmusiken är en av stommarna i den nationella politiken, som
            riksdagen enigt har beslutat ska täcka hela landet. Till den vill
            vi anslå ytterligare 8 miljoner kronor.
          </note>
          <note>
            I det tidiga 1900-talet tillkom genom lokala initiativ symfoniorkestrar
            i Norrköping, Gävle och Helsingborg. De är en viktig del av den
            nationella musikpolitiken, men de får inte den uppmärksamhet som
            man skulle kunna förvänta sig. Det är faktiskt skandal att Orkesterutredningen
            inte har kommit i gång tidigare. Den hörde jag talas om när jag
            invaldes här för denna mandatperiod. Det är viktigt att musiklivet
            också utanför Stockholm får drägliga arbetsförhållanden och ekonomisk
            trygghet.
          </note>
          <note>
            Jag vill också nämna den svenska visan, som är en viktig del
            av vårt kulturarv. Vi har tidigare tillsammans motionerat om och
            reserverat oss för uppbyggnad av ett kunskapscentrum för visan,
            som det finns goda förutsättningar för i Västervik. Viss utbildning
            skulle kunna koncentreras dit, samtidigt som kunskapsinsamling
            och forskning skulle kunna bedrivas där.
          </note>
          <note>
            Herr talman! Många av landets kulturskapare lever under mycket
            knappa och ofta oberäkneliga förhållanden, som här många gånger
            kommit fram. Vi vill understryka vikten av att landets kulturskapare
            får så goda förutsättningar som som möjligt att försörja sig på
            sitt konstnärskap. Moderaterna har ett heltäckande förslag för
            en politik som gynnar kulturskaparna och deras ekonomiska situation.
          </note>
          <note>
            Skattetrycket måste sänkas och bidragen måste omprövas. Reglerna
            inom socialförsäkringssystemet bör också anpassas på sådant sätt
            att de tar hänsyn till det faktum att många konstnärer har en
            mycket ojämn och ibland sporadisk inkomst. Möjlighet till avdrag
            för inköp av konst skulle öka marknaden för konstnärer att kunna
            leva på sin konst och slippa bidragsberoende.
          </note>
          <note>
            Jag vill slutligen knyta ihop allt detta med alla de utredningar
            som inledningsvis nämndes. Pensionsfrågan har diskuterats mycket
            här. Regeringen har i budgeten aviserat en översyn av PISA-förordningen
            och av relationen mellan bidrag och projektbidrag. Vi får väl
            hoppas att det inte tar lika lång tid att lösa den frågan som
            att få fram något slags lösning på pensionsfrågorna. Vi har från
            alla de borgerliga partierna ställt frågor och motionerat om dessa
            frågor åtminstone så länge som jag har suttit här i riksdagen.
          </note>
          <note type="speaker">
            Anf. 51 CECILIA WIKSTRÖM (fp):
          </note>
          <note>
            Herr talman! En gång sade Olov Hartman, som var författare, präst
            och direktor för Sigtunastiftelsen: Kultur är att retas med djävulen
            i väntrummet. Kanske är det detta som vi håller på med just här
            och just nu. Men Olov Hartman sade det under brinnande krig, när
            humanistiska värden verkligen i grunden var hotade och satta ur
            spel. Tyvärr hotas också i dag dessa värden. Ensamhet och utanförskap
            växer, inte minst i storstädernas förorter. Ungdomar hyser liten
            tilltro till framtiden. Segregation och arbetslöshet växer.
          </note>
          <note>
            Också bland scenkonstens utövare växer arbetslösheten. Skådespelare
            och dansare arbetar i korta projektanställningar varvade med arbetslöshet.
            Man repeterar på a-kassa, men ingen talar klarspråk om detta.
            Jag tycker att det vore klädsamt om kulturministern lyssnade.
            Institutionsteatrarna har nu under loppet av tio år minskat sina
            fasta ensembler från 700 till 300 personer. Skådespelarna har
            betalat priset för teatrarnas påtvingade besparingskrav, för de
            arbetar nu på mycket korta visstidskontrakt och inte längre som
            fast anställda.
          </note>
          <note>
            Teateralliansen, som skulle erbjuda säkra och värdiga arbetsvillkor
            för skådespelare, är i dag en urholkad spillra och inte den tillgång
            och trygghet som den var tänkt att vara. I dag finns det en djup
            oro hos många skådespelare, hos dansare och regissörer, en oro
            som gäller försörjning, karriärutveckling, sjukpenning och inte
            minst pensionsvillkor. Detta har flera talare varit väldigt engagerade
            i och pratat mycket om tidigare.
          </note>
          <note>
            Kulturrådet, departementets förlängda arm i Kultur-Sverige, ansåg
            redan 2002 att 400 personer borde anställas inom Teateralliansen.
            I år är detta inte ens tillgodosett till hälften. Antalet är mindre
            än 200. Antalet arbetslösa är större än någonsin förr.
          </note>
          <note>
            Herr talman! Detta får mig att tänka på en känd dialog i Matteusevangeliets
            20:e kapitel. Där säger Jesus så här: Varför står ni här hela
            dagen utan att arbeta? De svarade: Därför att ingen har lejt oss.
            Då sade Jesus: Gå bort till vingården ni också.
          </note>
          <note>
            I dag finns det ingen vingård att gå till för arbetslösa, dansare
            och skådespelare, för teatern är nedlagd eller hotas av nedläggning.
            Brunnsgatan Fyra är ett sådant exempel, Teaterstudio Lederman
            ett annat. Eller så är ensemblen enligt en hårt pressad teaterledning
            redan fulltalig, och rationaliseringskraven gör att den får minska
            ännu mer. Några ska förtidspensioneras och andra bli arbetslösa.
            De som redan har ett jobb ska arbeta mer, ofta utan att kunna
            påverka sin situation.
          </note>
          <note>
            Detta är verkligheten, herr talman, och med detta yrkar jag bifall
            till reservation nr 3 i betänkandet och uppmanar också till en
            fördjupad studie av Folkpartiets särskilda yttrande i betänkandet.
          </note>
          <note>
            Kulturens olika uttryck skapar frizoner i samhället, där vi alla
            erbjuds att växa som människor. Kulturarvet visar oss vägen till
            det djupt mänskliga, som vi alla är delaktiga av, och ger oss
            också ett perspektiv på människans eviga villkor. När vi tar del
            av kulturarvet stärks vi att själva påverka och bjuda motstånd
            mot det i samhället som förråar och förhärdar människan, och precis
            det har människor alltid gjort när livsvillkoren har tagits ifrån
            dem och livet hotats.
          </note>
          <note>
            För en tid sedan var jag i Auschwitz tillsammans med en gymnasieklass
            från Uppsala, och det bestående minnet därifrån är just det att
            det enda motstånd man hade tillgång till i destruktionens och
            förintelsens läger var kultur och andlighet.
          </note>
          <note>
            Därför vill jag, herr talman, i dag passa på att lyfta fram Forum
            för levande historia som en ytterst viktig institution när det
            gäller att informera och undervisa om det ohyggliga folkmord som
            kostade 6 miljoner människor livet i Förintelsen. Jag noterar
            med en stor sorg att Centerpartiet i år som enda riksdagsparti
            radikalt vill skära ned anslaget till Forum för levande historia
            med hälften, 22 miljoner kronor, vilket kommer att innebära att
            man tvingas stänga verksamheten den 1 juli 2005, detta i ett tidevarv
            när det pågår minst ett folkmord i världen. Jag tänker på Darfur.
          </note>
          <note>
            För mig väcker detta anstöt när uppdraget att synliggöra Förintelsens
            offer tycks angelägnare nu än någonsin. Vad som i stället skulle
            behövas är ett utvidgat uppdrag att synliggöra det ohyggliga folkmord
            som ägt rum i kommunismens namn och tecken, då kommunismen har
            skördat mer än 100 miljoner människors liv i Sovjet och i Kommunistkina.
          </note>
          <note>
            Herr talman! Kulturellt skapande är en mänsklig frihetsprotest.
            Det är en sorts andens seger över materien. Det vajar en frihetsflagga
            över varje kulturbärare, varje kulturarbetare och varje kulturinstitution.
            I dag måste vi samfällt lyfta fram museernas stora uppgift i mötet
            med besökaren. Ett äkta möte betyder att man är sedd och bekräftad.
            Det ger möjlighet att växa. Sådana möten är det som museerna sysslar
            med hela tiden. Då är också kulturen tillgänglig. Det handlar
            mer om kvalitet än om kvantitet.
          </note>
          <note>
            Reformen om fri entré kommer att utmana den kvalitet som många
            av museerna har byggt upp. Den här reformen kommer att slå hårt
            mot de museer som inte omfattas av reformen, som länsmuseer och
            stiftelsedrivna museer, vars framtida ekonomi ter sig dyster nu
            när reformen införs. Besökare som går in på statliga museer funderar
            kanske väldigt mycket innan de betalar avgift till ett museum
            som kanske till och med ligger i samma kvarter. Lena Adelsohn
            Liljeroth har på ett förtjänstfullt sätt tagit upp detta tidigare
            här i debatten.
          </note>
          <note>
            Kulturarvets styrka ger livskraft och hopp inför framtiden. Den
            lokala kulturen får egna uttryck och ges egen klädedräkt. Men
            kulturarvet tillhandahåller också miljöer för utveckling och nya
            tankar. I tryggheten och förankringen i det som är det egna kan
            nyfikenheten för det främmande och okända växa. Därför är det
            viktigt att vi värnar vårt kulturarv och vårdar våra kulturmiljöer.
            Folkpartiet har sammantaget 6 miljoner kronor till arkiven, vilket
            jag tror är den högsta siffra som någon kan ståta med här inne.
            Det är oacceptabelt att arkivens anslag inte på långa vägar räcker
            till för att vårda arkivalier, som nu bokstavligen, herr talman,
            vittrar ned framför våra ögon. Arkeologi, arkiven och historisk
            forskning är stora tillgångar i vårt gemensamma och individuella
            sökande efter rötter och tillhörighet. När kulturen marginaliseras
            och arkivalierna och kulturarvet inte längre vårdas vittnar det,
            herr talman, om ett samhälle statt i förfall.
          </note>
          <note>
            Men kulturpolitiken är, som jag tidigare antytt, satt på undantag
            i dag i vårt land. Vi talar om bristen på ekonomiska resurser,
            och vi upprepar mantrat om vård, skola och omsorg. Nu har man
            visserligen också lagt till kriminalvård, när svängdörrarna på
            fängelserna tycks snurra allt snabbare, men kring kulturen är
            det knäpptyst. Kulturen har kommit i strykklass, och de ekonomiska
            resurserna står och stampar på samma oanständigt låga nivå år
            efter år. Institutionerna får ju numera inte ens kompensation
            för pris- och löneomräkningarna, och Fastighetsverket tar ut höjda
            hyror. I dag föreslår utskottet att riksdagen ska göra ett tillkännagivande
            om detta, vilket är mycket bra, men i själva verket krymper resurserna.
            De fria gruppernas situation är stadd under all kritik. De har
            inte kompenserats de senaste åren alls, och så här kan vi inte
            fortsätta. Folkpartiet har åtta friska miljoner till de fria grupperna,
            så vi friskriver oss när det gäller detta.
          </note>
          <note>
            Jag tror att det är kortsiktigt att spara på kulturen. Sådana
            besparingar blir dyra för samhället i längden. Jag vill i sammanhanget
            framhålla att Folkpartiet har 93 miljoner kronor mer än regeringen
            till utgiftsområde 17 men pengar är inte allt. Vi har också ägnat
            en betydande tanke åt vad kulturpolitik egentligen är och skulle
            kunna vara.
          </note>
          <note>
            Vi som har fått förtroendet att arbeta med kultur tjänar gemensamt
            ett syfte som är mycket högre och har en viktigare uppgift än
            vi kanske själva är medvetna om. Ansvaret är att lyfta fram kulturens
            oanade kraft och de djupast mänskliga värden som kulturen ger
            uttryck för.
          </note>
          <note>
            T.S. Eliot skriver:
          </note>
          <note type="speaker">
            Anf. 52 PETER PEDERSEN (v) replik:
          </note>
          <note>
            Herr talman! Jag ska kommentera en sak i det som Cecilia Wikström
            tar upp, och det handlar om Forum för levande historia. Hon konstaterar
            att nu är det bara Centern som inte så att säga accepterar den
            här myndigheten och att man vill dra bort pengar, och indirekt
            antyder hon att Vänstern har bytt åsikt. Jag sade i ett tidigare
            meningsutbyte att det är rimligt att den här myndigheten får verka
            och att man gör en utvärdering.
          </note>
          <note>
            Jag kan också konstatera att efter den debatt som var förra året
            tycker jag att det på ett antal punkter har varit en klarläggande
            debatt. Inte minst om man läser i majoritetstexten i vårt utskottsbetänkande
            och lägg då märke till den mycket viktiga bisatsen! framgår det
            tydligt på s. 73 att det uppdrag som Forum för levande historia
            tilldelats är så vidsträckt att myndigheten mycket väl om den
            finner det lämpligt kan ägna sig åt frågor av det slag som Moderata
            samlingspartiet tar upp i sin motion. Moderaterna anser att myndigheten
            ska ägna sig åt en särskild upplysningskampanj om nationalsocialismens,
            kommunismens och fascismens brott mot mänskligheten.
          </note>
          <note>
            Det är alltså just begreppet kampanj vi ogillar. Vi tror inte
            på statliga kampanjer. Däremot: Utifrån de besök och den diskussion
            vi har haft är det uppenbarligen så att man redan i olika lärarutbildningar
            har tagit upp kommunismens brott mot mänskligheten. Vi förstår
            inte varför Folkpartiet liberalerna, nu även i den här debatten
            tillsammans med Moderaterna som säger detta i sin motion, vill
            ge pekpinnar från denna riksdagens kammare så att vi ska fatta
            beslut om exakt vad en myndighet ska ägna sig åt, när ni i alla
            andra fall pratar om att vi inte ska lägga oss i en massa detaljer.
            Det står att arbetet ska ha sin utgångspunkt i Förintelsen. Det
            står alltså inte att man ska rota i och ägna sig åt bara Förintelsen
            utan alla de mänskliga beteenden som innebär förtryck och förföljelse
            av människor, av homosexuella, zigenare, kommunister och andra
            som så att säga på något vis anses avvikande från en totalitär
            regim. Det är fullt möjligt med det uppdrag som Forum för levande
            historia har att ägna sig åt detta, och det gör man också. Det
            är lite att slå in öppna dörrar att kräva den här kampanjen mot
            kommunismen.
          </note>
          <note type="speaker">
            Anf. 53 CECILIA WIKSTRÖM (fp) replik:
          </note>
          <note>
            Herr talman! Med anledning av den höst som vi alla har genomlevt
            och den debatt som har förevarit torde det vara ställt bortom
            varje tvivel att det behövs inte bara en informationskampanj utan
            kanske flera om både nazismens och kommunismens offer och om allt
            det fasansfulla som har skett i Sovjet, i Kommunistkina och på
            andra håll. Man kan lägga till mycket.
          </note>
          <note>
            Men vad jag vände mig emot var faktiskt för en gångs skull inte
            Peter Pedersen och hans parti. Jag tycker det är viktigt att framhålla
            att det finns en stor enighet i riksdagen om att myndigheten Forum
            för levande historia ska stärkas och att vi i den tid då vi lever
            behöver alla de här insatserna. Forum för levande historia är
            en sådan möjlig väg att undervisa, utbilda och skapa opinion.
            Alla möjliga kanaler behövs. Denna myndighet är en, men den kanalen
            är så viktig att vi är sex partier, såvitt jag kan förstå, som
            är beredda att stötta den. Det var absolut ingen känga till Vänsterpartiet.
          </note>
          <note type="speaker">
            Anf. 54 PETER PEDERSEN (v) replik:
          </note>
          <note>
            Herr talman! Problemet gällde ordet kampanj. Alla kampanjer,
            framför allt om de kommer från stater, ger i de flesta fall förskräckande
            exempel. Man har en viss åsikt som man tycker att alla ska ha,
            och så kampanjar man. Jag tror faktiskt att vi borde lära oss
            av historien att det handlar om samtal, dialog, respekt för andra
            människors uppfattningar och att vi kan ha totalt olika uppfattning
            om hur vi vill att samhället ska gestalta sig på kulturområdet,
            men även vad gäller ekonomisk politik eller vad det kan vara.
            Det vi ska vara helt överens om är däremot att vi måste ha en
            folklig majoritet bakom oss för att kunna förverkliga politiken.
            Det tycker jag att vi kan vara överens om.
          </note>
          <note>
            Sedan tror jag inte på kampanjer vad gäller vare sig kommunism
            eller nazism. Det handlar faktiskt om att klargöra de ideologierna,
            vad de står för och vad de har lett till för resultat. Där tror
            jag också, tillsammans med Centern, att skolorna har en väldigt
            stor uppgift. Forskarsamhället har en stor uppgift. Men ingen
            av dem ska ha exakta pekpinnar av oss riksdagspolitiker om vad
            de ska göra den ena veckan eller den andra. Det är förödande,
            och det kommer att bli Forum för levande historias död, faktiskt,
            om vi här i riksdagen varje år ska behöva sitta och ta beslut
            om och tala om i detalj vad man ska syssla med. Hittills har vi
            lyckats avslå allt i den vägen. Det är en total katastrofutveckling
            man har framför sig, och vad jag förstod av vårt besök vill man
            inte ha den typen av pekpinnar. Man tycker att man har ett ganska
            fritt uppdrag. Man ägnar sig inte åt forskning det tycker vi inte
            att man ska göra men man kan lägga fram forskningsresultat på
            området. Det finns ingenting som säger att det bara handlar om
            nazism, utan i verkligheten visar man att man även tar andra exempel.
            Till exempel de folkmord som Cecilia tog upp jobbar man med i
            dag. Vi behöver alltså inte efterfråga eller bestämma att man
            ska göra det, vilket alltså framför allt Moderaterna gör, men
            vilket nu även folkpartisterna ställer sig bakom via Cecilia Wikström.
          </note>
          <note type="speaker">
            Anf. 55 CECILIA WIKSTRÖM (fp) replik:
          </note>
          <note>
            Herr talman! Jag känner mycket väl till det regleringsbrev som
            reglerar vilken verksamhet som Forum för levande historia ska
            ägna sig åt, och jag känner till hur uppdraget är definierat.
            Jag är också väl förtrogen med den verksamhet som de facto bedrivs
            där, så det behöver jag ingen upplysning om. Jag tycker bara att
            det vi samfällt behöver tala om högt här är att alla kanaler behövs.
            Det finns en stor okunskap, framför allt hos ungdomar, om vad
            kommunismen har ställt till med. Gulag är ett okänt begrepp för
            många ungdomar i dag, vilket är en tragedi. Vi måste kunna vår
            historia för att kunna orientera oss mot framtiden. Om detta tror
            jag att Peter Pedersen och jag är överens.
          </note>
          <note>
            Kom ihåg att Forum för levande historia tillkommit genom ett
            initiativ från regeringen Persson ett mycket bra sådant initiativ
            och man bedriver ett såväl kvantitativt som kvalitativt fint arbete
            där. Jag vill i sammanhanget framhålla att det är viktigt att
            man får fortsätta så att det inte blir så som Centerpartiet säger,
            att anslaget dras ned med hälften. Det kan vi inte ställa upp
            på.
          </note>
          <note>
            Och nu väntar jag bara på frågan: Vad ska ni göra om det blir
            en borgerlig regering?
          </note>
          <note>
            Jag ska svara på den frågan innan någon hinner ställa den. Vi
            i de fyra borgerliga partierna demokratiska partier ska givetvis
            komma väl överens om sossarna har klarat av att komma överens
            med kommunister, vänsterpartister och miljöpartister. Det ska
            gå utmärkt bra. Jag tror att vi kommer att få Centern med oss
            på vagnen när det gäller detta.
          </note>
          <note type="speaker">
            Anf. 56 KENNETH LANTZ (kd):
          </note>
          <note>
            Herr talman! Jag ska tala om tre ämnen idrott, folkbildning och
            ideella arbetsinsatser.
          </note>
          <note>
            Det är inte mer än några dagar sedan jag såg på TV-sporten från
            en basketbollmatch, inte bandymatch. Den innehöll exakt det som
            har engagerat mig till att vara ordförande för Helsingborgs basket.
            Det var en match mellan killar och tjejer, unga och medelålders
            i samma lag. Det som förenade dem var att alla hade någon form
            av förståndshandikapp.
          </note>
          <note>
            Elitverksamhet i sig är delvis finansierad av oss sportintresserade
            i egenskap av publik, en publik som i sig också förenas och bör
            skapa trygghet, styrka och gemenskap i stället för slagsmål och
            skadegörelse.
          </note>
          <note>
            Elitverksamheten behöver vi inte orda så mycket om här och nu,
            men den ska inte förringas som en sporre för vårt uppväxande släkte.
            Jag vill emellertid påstå att kravet på drogfrihet och god etik
            måste bli en självklar arbetsmodell.
          </note>
          <note>
            Däremot vill jag uppehålla mig vid barn- och ungdomsidrotten
            som är oerhört viktig för vår debatt i dag. Även om Kristdemokraterna
            inte anslår mer pengar än regeringen, kan jag inte låta bli att
            lyfta fram behovet av ett stöd till barn- och ungdomsidrotten.
          </note>
          <note>
            Visst har alla sorters barn- och ungdomsföreningar behov av pengar.
            Det är sant, och vi ska vara noga med att inte göra alltför kraftiga
            styrningar i fråga om vart stödet ska gå. Men idrottsrörelsen
            är en tillgång för det uppväxande släktet. Därför är Handslaget
            en god investering. Men jag oroas över hur regeringen tänker handlägga
            detta betydelsefulla stöd i framtiden. Och jag skulle gärna vilja
            ställa en fråga till ministern: Hur kommer Handslaget att fortleva
            efter de tre första åren? Kommer vi fortsättningsvis att få del
            av ett ekonomiskt stöd till våra barn och ungdomar på detta område?
          </note>
          <note>
            Idrottsrörelsen är till stor glädje i vårt arbete för ökad integration
            och jämställdhet. Det är helt uppenbart. Denna målsättning får
            aldrig glömmas bort eller förringas på något sätt. Idrottsrörelsen
            och Riksidrottsförbundet tillsammans med SISU och Idrottsbildarna
            är betydelsefulla i att förmedla etik och värderingar. Kampen
            mot dopning måste således fortgå kraftfullt.
          </note>
          <note>
            Herr talman! Det besvärar mig mycket att vi inte har anammat
            trafikens målsättning om nolltolerans när det gäller självmord
            bland ungdomar. Många av våra ungdomar lever ett hårt liv och
            saknar erkännandet. Och det är med sorg i mitt inre som jag konstaterar
            att vi i Skåne under förra veckan har upplevt ännu ett självmord
            av en 15-årig människa som inte orkade leva längre. Vårt ansvar
            som föräldrar och vuxna är stort. Därför krävs det goda insatser
            för att skapa och leda ungdomar till en trygg tillvaro. Jag tror
            att kultur- och idrottsområdet är en viktig del i detta.
          </note>
          <note>
            Idrotten engagerar mig mycket. Speciellt breddidrotten är oerhört
            viktig, så även spontanidrotten, och här bör Riksdagens idrottsklubb
            omnämnas som ett gott exempel i ett hälsoperspektiv. Vardagsmotionen
            är betydelsefull i detta sammanhang, och jag vill lovorda idrottsrörelsen
            och uppmuntra till fortsatta osjälviska insatser.
          </note>
          <note>
            Herr talman! Som folkbildare, tidigare sådan, är det inte svårt
            att tala om behovet av stöd till den här verksamheten som gång
            på gång lyfter fram enskilda individer till ett större välbefinnande.
            Den kommunala skolan är suverän på att ge utbildning. Det kan
            vi inse och konstatera. Men det inskränker sig till praktiska
            och teoretiska ämnen. Man skulle kunna uttrycka det på följande
            sätt: Gymnasieskolan ger färdighet, och folkbildningen ger värdighet.
          </note>
          <note>
            Detta är inte oviktigt. Erkännandet att vara en person i ett
            socialt sammanhang är så oerhört värdefullt. Därför kan vi inte
            nonchalera behovet av folkbildning. Många människor i vår tid
            hinner inte med i det uppjagade tempo som vi lever i. Då behövs
            folkbildning och närhet till medmänniskor.
          </note>
          <note>
            Riksrevisionen har bland annat kritiserat trögheten i resurstilldelningssystemet
            som innebär att det dröjer ganska länge innan ett studieförbund
            som växer får del av ett ökat ekonomiskt stöd.
          </note>
          <note>
            Kristdemokraterna anser att det statliga stödet till folkbildningen
            är viktigt och speciellt när de ekonomiska bidragen från kommunerna
            minskar.
          </note>
          <note>
            Herr talman! I reservation 21 tas stöd till sjukhuskyrkan upp.
            Den borde ha fått ett bättre mottagande än vad utskottsmajoriteten
            har visat. Många människor får varje vecka stöd och professionell
            hjälp att bearbeta sorg och smärta genom just sjukhuskyrkan. Bidrag
            från fristående kyrkor är grunden i just denna verksamhet. Men
            den lever tyvärr under ekonomiskt ganska små medel. Staten borde
            därför erkänna denna verksamhet genom ett större anslag till trossamfundens
            verksamhet. Samarbetsnämnden för statsbidrag till trossamfund,
            SST, fördelar pengar till de 19 trossamfund och 2 samarbetsorgan
            som är bidragsberättigade. Största delen av stödet går till lokaler,
            projektbidrag och annan verksamhet.
          </note>
          <note>
            Kristdemokraterna vill därför anslå 5 miljoner kronor mer än
            regeringen för bland annat stöd till trossamfunden. Detta är effektivt
            och väl använda pengar och en ytterst liten insats i hela stadsbudgeten,
            men det ger ett väldigt stort utfall. Det är få bidrag som har
            en så god effekt. Jag yrkar bifall till reservation 21.
          </note>
          <note>
            Avslutningsvis några ord om den ideella sektorn. Inom kultursektorn
            och idrotts- och folkbildningsvärlden finns många goda exempel
            på ideellt arbete. Människor engagerar sig i och för olika ändamål
            och gör stora insatser, och detta är bra. Debatten i dag handlar
            självklart inte om större anslag till ideellt arbete i sig. Men
            ett erkännande och stöd i någon form är eftersträvansvärt. För
            egen del har jag ett lysande exempel som tyvärr efter drygt tio
            års bra verksamhet i Helsingborg nu tvingas läggas ned. Jag tänker
            på Stiftelsen Varvet som startade tack vare ett stöd från dåvarande
            civilministern Inger Davidson för just arbetslösa ungdomar och
            människor som var på glid från det normala umgänget. Nu läggs
            denna verksamhet ned. Det fanns flera goda exempel som dock finns
            kvar. Av egen erfarenhet vet jag att det finns behov av ideella
            arbetsinsatser av detta slag även i framtiden.
          </note>
          <note>
            Genom folkrörelserna, de ideella organisationerna, idrottsföreningar
            och andra föreningar och i synnerhet folkbildningen kan människor
            få möjlighet att möta andra med liknande intressen och tillsammans
            skapa en verksamhet som är utvecklande både för samhället och
            för individen.
          </note>
          <note>
            Avslutningsvis: Gymnasieskolan ger färdighet, men folkbildningen
            ger värdighet.
          </note>
          <note type="speaker">
            Anf. 57 TASSO STAFILIDIS (v):
          </note>
          <note>
            Herr talman! Som alla säkert redan känner till är det teater-
            och dansfrågor som är mitt ansvarsområde och som jag kommer att
            tala om. Jag kommer att ägna mitt anförande åt framför allt den
            fria scenkonsten och därtill lite pensionsfrågor.
          </note>
          <note>
            Först och främst vill jag svara på en fråga som Lennart Kollmats
            ställde till Peter Pedersen om pris- och löneomräkningspengar
            till den fria scenkonsten. Vi i Vänsterpartiet har flera gånger
            tidigare från den här talarstolen talat om och i våra motioner
            och krav visat att vi vill att det ska finnas en pris- och löneomräkning
            inom den fria scenkonsten. Majoriteten i utskottet har också kommit
            överens om att frågan ska ses över.
          </note>
          <note>
            Därefter vill jag vända mig till vår nya kulturminister. Det
            är inte bara Gunilla Tjernberg som har reagerat på det interpellationssvar
            som kulturministern gav utan många andra, inte minst jag själv,
            men också många inom teater- och dansområdet. Kulturministern
            har inte varit kulturminister så väldigt länge, dessutom är han
            också utbildningsminister. Det som många av oss har jobbat med
            under sex år eller ännu längre har kulturministern haft väldigt
            kort tid på sig för att läsa in.
          </note>
          <note>
            Jag ska försöka använda min talartid till att förklara vad det
            är som ligger bakom och hur det ser ut i den fria scenkonsten
            vad gäller avtalade pensioner och anslagstilldelningen. Man kan
            först titta lite på hur verkligheten ser ut med de siffror som
            finns. Det handlar om de anslag som fördelas till den fria scenkonsten.
            Vi kan här se, kulturministern, att nationalscenerna och institutionerna,
            inklusive numera Cirkus Cirkör enligt budgeten för 2005, i budgeten
            får sammanlagt 1 604 000 000 kr. Den fria scenkonsten inklusive
            verksamheter av nationellt intresse såsom Drottningholms Slottsteater,
            Dalhalla, Orionteatern, etcetera, får inte mer än 139 000 000
            kr. Bara där ser vi skillnaden. Nationalscenerna och institutionerna
            har 1 604 000 000 kr och den fria scenkonsten 139 000 000 kr.
            I det ligger en massa annat.
          </note>
          <note>
            Vi kan titta på Kulturrådets fördelning för år 2005. Jag vill
            upplysa kulturutskottet om det som kulturutskottet redan förra
            året tillkännagav för regeringen, nämligen att man skulle se över
            frågan om relationen mellan verksamhets- och projektbidrag för
            fria grupper. Verksamhets- och projektbidragsindelningen finns
            inte längre. Kulturrådet använder sig numera av treåriga produktionsbidrag,
            ettåriga produktionsbidrag och enstaka produktionsbidrag. Verksamhetsbidrag
            och projektbidrag finns inte längre. Jag hoppas att regeringen
            inte tittat på det som inte finns utan på den relation som nu
            är verklighet, eftersom vi i skrivningen i vårt betänkande använde
            det gamla systemet som Kulturrådet använde sig av.
          </note>
          <note>
            Vi måste jämföra detta. Av ungefär 1,6 miljarder till institutionerna
            och 139 miljoner till scenkonsten har 48 miljoner fördelats till
            fria teatergrupper och 13 miljoner fördelats till dansgrupper.
            Det är dansgrupper som egentligen inte existerar. Det finns några
            danskompanier i Sverige. Annars är det enskilda koreografer som
            söker anslag för särskilda produktioner som de sätter upp. Det
            finns en fast anställd dansare inom den fria scenkonsten i Sverige,
            en enda fast anställd dansare i Sverige inom området för den fria
            scenkonsten.
          </note>
          <note>
            Det är här problematiken ligger. Det är vad som gör kulturministerns
            svar så missvisande. Det handlar inte om en ovilja och att man
            fördelar pengarna på ett annat sätt än vad man skulle ha önskat.
            Av teatergrupperna är det 132 grupper som har sökt pengar i form
            av produktionsbidrag från Kulturrådet för år 2005. Av dem fick
            15 treåriga produktionsbidrag, 21 ettåriga bidrag och 24 enstaka
            bidrag, resten fick ingenting. Inom dansen var det 77 som sökte
            pengar för år 2005. Fem av dem fick treåriga produktionsbidrag,
            tio får ettåriga bidrag och tjugo får enstaka bidrag. Det handlar
            alltså om bidrag på 80 000 kr för vissa av grupperna.
          </note>
          <note>
            Mot den bakgrunden kan vi se att det när det gäller de pengar
            som fördelas inte handlar om att man strikt väljer att ge pengar
            till det absolut bästa och mest konstnärliga. Kulturrådet är tvunget
            att göra en prioritering utifrån den pengapåse det har. Utifrån
            den pengapåsen gör det kvalitetsanalyserna och kommer fram till
            att vissa ska ha och andra inte ska ha. Det är just mångfalden
            som vi i Vänsterpartiet ofta har frågat efter i den här talarstolen.
            Det ska inte vara så att bristen på pengar gör att vi skär ned
            på mångfalden och att vissa grupper som får lite mer slår ut andra
            helt och hållet.
          </note>
          <note>
            Man kan tro att fördubblingen, den ökning som skedde för några
            år sedan, med påhejning från många partier och från oss i Vänsterpartiet,
            där området för fri scenkonst fick ytterligare 20 miljoner, har
            lett till en fördubbling för den fria scenkonsten. Men tittar
            man per grupp är det i praktiken inte så att varje grupp har fått
            en fördubbling av anslaget. Där har vi problemet.
          </note>
          <note>
            De kollektivavtal som har slutits mellan Teatercentrum respektive
            Danscentrum tillsammans med Svensk Scenkonst och Teaterförbundet
            har varit det enda möjliga. Enskilda avtal skulle bli så pass
            mycket mer kostsamma för de enskilda grupperna. De avtalen innebär
            att alla de som anställs i en fri grupp eller av en koreograf
            får ett pensionsskydd och en försäkring. Den försäkringen och
            den pensionen, kulturministern, är inte på samma sätt som till
            exempel enligt PISA-förordningen. De fria dansarna går aldrig
            i pension såsom PISA-förordningen har gett institutionsdansarna
            möjlighet att gå i pension vid 44 års ålder. Något sådant skydd
            har aldrig funnits för de fria utövarna. De har fått fortsätta
            tills kroppen helt enkelt inte har klarat av det längre.
          </note>
          <note>
            Man brukar ofta få höra om situationen för många av utövarna
            av fri scenkonst som varit aktiva sedan 70-talet. En av de konstnärliga
            ledarna och skådespelarna för Fria teatern i Högdalen har varit
            yrkesverksam i 30 år och fick ett pensionsbesked där det stod
            0 kr. Det är det stora problemet. Trots att vi har lagt till så
            pass mycket pengar i budgeten som vi har gjort finns det ett hål.
            Det stora problemet är löne- och kostnadsomräkningspengarna. Det
            skjuts inte till några medel varje år. Anslaget urgröps och urholkas
            varje år.
          </note>
          <note>
            Med det får inte den fria scenkonsten råd att betala sina pensionsåtaganden,
            de 7 procenten. Det kanske vi hoppas och kan tro om man ser siffrorna
            svart på vitt. Så är inte verkligheten. En koreograf som till
            exempel får 100 000 kr för en produktion på ett år har inte möjlighet
            fullt ut att fixa hela produktionen med allt vad det innebär och
            betala ut löner och sedan ansvara för de 7 procenten. Avtalet
            är tvingande. Det var någonting som gjordes just för att de enskilda
            dansarna, koreograferna och så vidare skulle få någon form av
            skydd. Men det hänger på att vi från samhället och staten också
            ställer upp och skjuter till de pengarna för att man ska lyckas.
          </note>
          <note>
            Herr talman! Med det hoppas jag i varje fall att det har blivit
            lite mer tydligt var bristen på strukturer finns inom området
            för den fria scenkonsten. Jag ser fram emot det handlingsprogram
            som kommer att presenteras av Kulturrådet om den professionella
            dansen under slutet av det här året. Jag ser också fram emot att
            kulturministern ser på frågorna med lika stort intresse som han
            har visat tidigare men också ser hur verkligheten ser ut. Enbart
            genom att vi tillsammans har en gemensam verklighetsbild kan vi
            också göra någonting åt det tillsammans. Har vi olika verklighetsbilder
            är det svårt att göra något konkret.
          </note>
          <note type="speaker">
            Anf. 58 GUNILLA TJERNBERG (kd) replik:
          </note>
          <note>
            Herr talman! Tasso Stafilidis sade när jag fick ordet: Kanske
            nästa kulturminister. Det vore förnämligt. I den eran skulle både
            Tasso Stafilidis och jag vara väldigt överens i flera frågor.
            Vi har varit det under årens lopp, inte minst när det gäller den
            här frågan
          </note>
          <note>
            Jag har uppskattat Tasso Stafilidis vilja att diskutera sakfrågan,
            och jag hoppas att du kan få fortsätta att påverka den nya kulturministern
            i den anda som jag tycker att du visar. Jag uppskattar den, och
            jag vill säga det här i kammaren.
          </note>
          <note>
            Herr talman! Jag begärde replik därför att det finns ett tillkännagivande
            som handlar om att se över projektstöden och relationen mellan
            projektstöd och verksamhetsstöd. Även om det inte klargörs i utskottsbetänkandet
            så är det nog en annan ordning som gäller. Den känner jag inte
            till, men tillkännagivandet står fast. Det är intressant att veta
            att det kom till stånd efter en motion från Kristdemokraterna
            och Vänsterpartiet. Vi fick övriga partier med oss, sånär som
            Socialdemokraterna. Vänsterpartiet valde att lägga ned sina röster
            i kammaren, och därmed fick vi en majoritet för reservationen.
            Det är bra. I reservationen syftar man till att en snar lösning
            ska komma till stånd när det gäller frågan om hur pensionerna
            för de fria grupperna ska säkerställas. Det är viktigt att kulturministern
            tar till sig det tillkännagivandet.
          </note>
          <note>
            Jag har en fråga till Tasso Stafilidis. Jag har läst det särskilda
            yttrandet från Vänsterpartiet när det gäller pensionsvillkoren
            vid teater-, dans- och musikinstitutionerna. När jag läser det
            särskilda yttrandet känns det precis som att Vänsterpartiet sitter
            och väntar på att regeringen ska presentera ett förslag utan att
            man har något själv. Vänsterpartiet ingår ju i ett gemensamt samarbete.
            Jag undrar därför hur Tasso Stafilidis ser på den känslan. Ni
            väntar på att regeringen ska komma med ett förslag. Men har ni
            inget förslag själva? Ni har ju alla möjligheter att visa det
            i ett samarbete.
          </note>
          <note type="speaker">
            Anf. 59 TASSO STAFILIDIS (v) replik:
          </note>
          <note>
            Herr talman! Visst har vi egna förslag! Det finns en bred samsyn
            mellan samarbetspartierna Socialdemokraterna, Vänsterpartiet och
            Miljöpartiet i frågan. Det är inte med varandra vi har slagits
            under budgetförhandlingarna. Tvärtom har vi varit överens. Som
            jag har talat om i andra debatter om budgeten så är det precis
            som med er själva inom era partier; vi kulturpolitiker slåss med
            andra områden för att få ännu mer av den ekonomiska kakan till
            kulturområdet. Viljan finns alltså.
          </note>
          <note>
            Enigheten är total, som jag har uppfattat det i alla fall. Saken
            är bara den att vi behöver lösa det här och frigöra pengar. Vi
            har inte den totala makten att kunna frigöra de pengarna själva.
            Det behövs också lite mer underlag. Det underlag som finns i dag
            räckte tydligen inte fullt ut för att påverka den gamla finansministern.
            Vi får väl ha mer tilltro till den nya, oavsett på vilket sätt
            han har uttalat sig i andra frågor. Vi får ha lite mer tilltro
            till honom vad gäller kulturfrågorna. Det var ju trots allt han
            som kulturminister som lyckades fixa det slutgiltiga beslut som
            fattades inför den här budgeten om det som kommer i vårpropositionen.
          </note>
          <note>
            Det finns en vilja. Vänsterpartiet skriver sina särskilda yttranden
            eftersom vi gör ett tydligt ställningstagande och har en tydlig
            vilja och konkreta förslag på området. Vi kan inte reservera oss
            eller ställa upp på de borgerliga reservationerna enbart på grund
            av att vi står bakom en större överenskommelse som inbegriper
            mycket mer än kulturpolitiken.
          </note>
          <note type="speaker">
            Anf. 60 GUNILLA TJERNBERG (kd) replik:
          </note>
          <note>
            Herr talman! Det var tillfredsställande att ta del av att Tasso
            Stafilidis med flera reagerade kraftfullt på kulturministerns
            svar i vår debatt om pris- och löneomräkningen. Det fanns med
            i ditt anförande, så jag konstaterar att vi är överens om detta.
          </note>
          <note>
            Det gäller att försöka få ihop det här. Jag förstår teknikaliteterna
            när det gäller att ni inte kan reservera er. Men jag har svårt
            att förstå en annan sak. Tasso Stafilidis påpekade att det var
            tack vare, eller på grund av, att Vänsterpartiet tillsammans med
            Socialdemokraterna så tolkar jag det hade tryckt på som man fick
            de 20 miljonerna till de fria grupperna för några år sedan.
          </note>
          <note>
            Ändå finns det ett särskilt yttrande där ni ställer er så helt
            på sidan om. Det är i stort sett i samklang med den reservation
            som vi fyra borgerliga har, och som vi har fått ganska kraftfull
            kritik för från Socialdemokraterna. Ert yttrande inger stor oro.
            Ni sätter er och väntar och säger: Vi utgår från och förutsätter
            att regeringen snarast ska återkomma. Regeringen måste ta ansvar
            för att pensionsproblemen löses även för den fria scenkonsten.
            När jag läser det känns det ändå som om ni sitter i opposition.
            Ni väntar er ju att regeringen ska presentera det här i stället
            för att använda samma metoder som när ni fick de 20 miljonerna,
            som jag också har hört om tidigare, till den fria scenkonsten.
            Ni borde påverka, och säga: Det här vill vi ha! Men jag har inte
            hört det, och det beklagar jag. Jag litar ändå på att det finns
            ett stort engagemang.
          </note>
          <note type="speaker">
            Anf. 61 TASSO STAFILIDIS (v) replik:
          </note>
          <note>
            Herr talman! Jag är rädd att jag måste upprepa sådant som jag
            har sagt vartenda år här i talarstolen. Jag får göra det, så att
            Gunilla Tjernberg kanske ändå kan förstå hur det funkar. Först
            och främst så sitter inte vi i Vänsterpartiet och väntar på någonting.
            Tvärtom är vi aktiva och försöker påverka. Vi är tre olika partier
            som samarbetar om budgetfrågan. Det är självklart att en budget
            blir en kompromiss mellan tre partier och att vissa får mer i
            vissa frågor och andra får mindre i andra.
          </note>
          <note>
            I den överenskommelse som vi hade när de 20 miljonerna kom såg
            Vänsterpartiet att det skulle vara 20 miljoner som skulle höjas
            varje år under tre år. Jag tror att hela utskottet var överens
            om den verklighetsbild som Kulturrådet hade presenterat i en av
            sina rapporter. Den brist som fanns i kassan motsvarade minus
            6070 miljoner. För att kunna komma upp till en nivå på plus minus
            noll sade vi att vi måste skjuta till 60 miljoner under tre år
            framåt. Så blev det tyvärr inte. Det är det som vi kämpar med
            i varje budgetförhandling ända sedan de 20 miljonerna tickade
            ut under budgeten 2000 eller 2001 tror jag att det var.
          </note>
          <note>
            Jag kan bara upplysa Gunilla Tjernberg än en gång om att Vänsterpartiet
            kommer att fortsätta ta de här frågorna på stort allvar och fortsätta
            att försöka påverka våra samarbetspartner för att få en lösning.
            Den fria scenkonsten måste komma upp ur det svarta ekonomiska
            hål som den befinner sig i.
          </note>
          <note type="speaker">
            Anf. 62 LARS-IVAR ERICSON (c):
          </note>
          <note>
            Herr talman! Jag ska börja med att citera något av Lars Hauge,
            en karismatisk norrman med stort engagemang i kulturfrågor. Så
            här säger han: Kultur är viktig för varje enskild människa och
            är det som håller ihop samhället. Det handlar om en skapande kraft
            som måste ut i antingen den ena eller den andra formen. Utan kultur
            går hela samhället åt skogen. Det är genom samarbete mellan amatörer
            och professionella kulturarbetare som man kan bygga ett samhälle.
          </note>
          <note>
            I vår debatt här i dag presenterar de olika partierna önskelistor
            på hur kulturpengarna ska fördelas. Vi lyssnar på varandra och
            försöker övertyga varandra om våra förträffliga förslag. Men nu
            vill jag presentera en annan önskelista. Sydsvenska Dagbladet
            intervjuade en mängd politiker, kulturtjänstemän och kulturarbetare.
            Den 17 oktober redovisade tidningen deras tips till nästa kulturminister,
            som då inte var utnämnd. Men i dag har vi honom här i kammaren,
            och det vill vi tacka för. Vi som finns lite längre ned på talarlistan
            är inte bortskämda med att ministrarna är kvar tills vi talar.
          </note>
          <note>
            Nu vill jag ge några av tipsen. Ge kulturen en chans att segla
            i medvind. Även en liten förbättring kan få stora konsekvenser.
            Gör kulturen till en samhällsfråga. Markera att kultur inte bara
            handlar om pengar utan är något som berör alla. Öka bidraget till
            kulturen ute i landet. I dag gynnas Stockholm orättvist.
          </note>
          <note>
            Om dessa intervjupersoner hade läst Centerpartiets budgetförslag
            hade de säkert uppskattat några avsnitt som jag nu vill ge exempel
            på.
          </note>
          <note>
            Jag börjar med bidrag till allmänna samlingslokaler. Dessa rum
            ger människor tillfällen att komma samman. Inte minst våra barn
            och ungdomar får här en unik mötesplats. Därför måste det vara
            praktiskt möjligt för alla att utnyttja dessa lokaler. Rörelsehindrade
            och alla vi som lider av någon form av hörselnedsättning ska kunna
            vara med. Centerpartiet vill tillföra ytterligare 21 miljoner
            till samlingslokalerna. På så sätt får vi en upprustning och komplettering
            av dessa lokaler. Det är pengar som kanske en bygdegård någonstans
            ute i landet kan ta del av och använda till att göra en handikappanpassad
            toalett och byta ut den dyra oljepannan mot pelletsuppvärmning.
            Vårt krav på bredband i hela landet omfattar även Internetmöjligheter
            för samlingslokalerna.
          </note>
          <note>
            Teater är en viktig del av kulturlivet. Det har vi hört här i
            dag. Centerpartiet vill ge bättre möjligheter för våra länsteatrar
            att göra produktioner som är avpassade för mindre spelplatser
            och för att de ska kunna göra turnéer runtom i länen. På så sätt
            kommer teatern till människor som annars, på grund av avstånden,
            inte har möjlighet till de kulturupplevelser som är förbehållna
            storstäderna och residensstäderna. Genom att vi ökar anslaget
            med 28 miljoner får vi 1 miljon till varje länsteater.
          </note>
          <note>
            De fria gruppernas förträfflighet har många talat om här i dag.
            Jag ska inte gå in vidare på detta. Vi hoppas att det ska bli
            handling bakom alla de vackra orden.
          </note>
          <note>
            Kultur är något som berör alla. Våra museer är en form av kultur
            som ger oss perspektiv på vår bakgrund och vår historia. Trots
            att kulturarbetare och politiker ute i landet tillhör dem som
            är privilegierade och har större möjlighet än andra medborgare
            att besöka vår huvudstad och gå på museum med fri entré, tycker
            de ändå att Stockholm är orättvist gynnat i bidragshänseende.
            Fri entré medför inte att fler söker sig till dessa museer, utan
            det blir de som redan går som går oftare.
          </note>
          <note>
            Centerpartiet vill i stället att reformen med fri entré ska gälla
            barn och ungdomar upp till 19 år. Av de 19 museer som från årsskiftet
            ska få fritt inträde finns 16 i Stockholm. Dessa siffror talar
            för sig själva. Vi tror att miljonerna till fri entré kan användas
            på bättre sätt.
          </note>
          <note>
            Herr talman! När det som inte får hända ändå händer måste alla
            goda krafter samverka. Då är sjukhuskyrkan ett ovärderligt stöd
            för alla dem som drabbas, deras anhöriga och den personal som
            ska ta hand om de utsatta. Präster, pastorer och assistenter gör
            uppskattade insatser på våra sjukvårdsinrättningar. Centerpartiet
            anser att det behövs en översyn av stödet till sjukhuskyrkan,
            och vi vill även ge ytterligare 1 miljon till denna viktiga verksamhet.
          </note>
          <note>
            Centerpartiet har en dröm om att hela Kultur-Sverige ska kunna
            blomstra och växa till. Det behövs, som jag tidigare betonat i
            detta anförande, satsningar som även når människor utanför storstäderna.
            På så sätt byggs ett kultursamhälle för alla åldrar.
          </note>
          <note>
            Avslutningsvis ställer jag mig förstås bakom de yrkanden som
            gjorts av Birgitta Sellén.
          </note>
          <note type="speaker">
            Anf. 63 PAAVO VALLIUS (s):
          </note>
          <note>
            Herr talman! Jag tänkte åter ta upp frågan om bidraget till folkbildningen
            under utgiftsområde 16. Jag tycker att det är en av de viktigaste
            frågorna i den här debatten.
          </note>
          <note>
            Vi talar ofta här i kammaren om bredare definitioner av kultur.
            Vi säger att kulturen ska komma fler till del och att det är viktigt
            att många människor både tar del av och själva är med och skapar
            kultur. En åhörare som sitter och lyssnar skulle lätt kunna tro
            att vi alla är överens om detta. Den skilda synen på folkbildningen
            mellan partierna visar att så inte är fallet.
          </note>
          <note>
            Herr talman! Moderaterna vill i sin budgetmotion minska anslaget
            till utgiftsområdet med 300 miljoner kronor. Det är mycket pengar.
            Samtidigt vet vi att den ansträngda kommunala ekonomin, och i
            många fall den ideologiska övertygelsen, redan i dag sätter hård
            press på våra folkbildningsförbund. En sådan kraftfull nedskärning
            skulle alltså innebära en fullkomlig katastrof för den lokala
            verksamheten.
          </note>
          <note>
            Varför är då folkbildningen viktig? Olof Palme beskrev en gång
            Sverige som en studiecirkeldemokrati. Jag tror att det ligger
            mycket i det. När människor kommer samman, studerar och bildar
            sig är det en investering i demokrati. De fria folkbildningsförbunden
            står som en garant för självständigt tänkande och respekt, men
            det är ett arbete som kräver resurser.
          </note>
          <note>
            Herr talman! Sverige har en av de högsta graderna av bokläsande
            i världen. Jag tror att studiecirkeln och folkbildningstraditionen
            är en viktig delförklaring till att det är så. Folkbildningens
            grundtanke är att bildning inte är för ett fåtal. Bildning är
            för alla. Ska en än större del av det ekonomiska ansvaret för
            folkbildningen behöva tas av deltagarna själva enligt den moderata
            politiken, kommer ojämlikheten att öka här.
          </note>
          <note>
            Om vi i tanken lämnar detta och ser ut över Sverige ser vi vilken
            viktig funktion folkbildningen har för kulturen i vårt land. Folkbildningen
            är som en kulturell infrastruktur. Förbunden agerar motor och
            nätverk runt nyårsrevyer, trubaduraftnar, författarkvällar och
            så vidare. Långt bort från de fina etablerade institutionerna
            bedrivs ett intensivt vardagsarbete för att verkligen göra kulturen
            tillgänglig för många. Detta arbete vill Moderaterna skjuta i
            sank. Det är det den här diskussionen borde handla om.
          </note>
          <note>
            Herr talman! Det talas om en borgerlig kulturallians. När det
            gäller folkbildningen är allt jag ser en djup splittring och moderat
            högerpolitik. Det är möjligt att de borgerliga partierna tycker
            att folkbildningen är en sådan oväsentlig fråga att det inte är
            någonting att bråka om när det skiljer nästan 400 miljoner per
            år mellan de olika förslagen. Det bådar i sådana fall inte gott.
            Att en moderatledd regering skulle orka stå upp för folkbildningen
            framstår som fullständigt främmande.
          </note>
          <note>
            Jag läser i Moderaternas särskilda yttrande hur de ser på kulturpolitiken.
            De skriver om goda exempel på kultur som kan existera utan garantier
            från samhället.
          </note>
          <note>
            Därmed lyfter de fram körsång, bildkonst, amatörteater och hembygdsföreningar.
            Som jag kan förstå det är detta sådant som Moderaterna inte tycker
            att man ska satsa på från statens sida.
          </note>
          <note>
            Mot den bakgrunden är det fullt förståeligt att man sker ned
            stödet till folkbildningen. Här finns en ideologisk klyfta gentemot
            oss socialdemokrater. Vi anser att kultur är mer än bara några
            få institutioner. Detta är fortfarande en stor skiljelinje i svensk
            kulturpolitik.
          </note>
          <note>
            Herr talman! Jag vill yrka bifall till förslaget i utskottets
            betänkande och med detta inlägg särskilt lyfta fram de principiella
            skillnader som finns i synen på folkbildningen mellan oss socialdemokrater
            och Moderaterna.
          </note>
          <note type="speaker">
            Anf. 64 LENA ADELSOHN LILJEROTH (m) replik:
          </note>
          <note>
            Herr talman! Det är riktigt, som vi påpekade tidigare i debatten,
            att vi har olika uppfattningar när det gäller det här. Vi säger
            inte att folkbildningen är oviktig. Det gör vi verkligen inte.
            Men vi tycker att det finns gränser för vad samhället trots allt
            ska finansiera. Därför har vi föreslagit nedskärningen med 300
            miljoner för att i stället satsa på annat.
          </note>
          <note>
            Vi pratade om det tidigare och har läst i tidningarna om bidragsfusket.
            Jag ska inte strö ännu mer salt i såren genom att tala om vad
            man har haft för sig inom ABF. Men uppenbarligen finns det ett
            stort behov av att man granskar den egna verksamheten och funderar
            över vad man egentligen ska ha folkbildningen till. Vad ska betalas
            av offentliga medel, och vad kan människor faktiskt betala själva?
          </note>
          <note>
            Man kan till exempel fundera över om vi behöver tre olika bidragsnivåer
            för det här. Måste det ligga på stat, kommun och landsting? Det
            är många frågor man kan ställa sig. Vad ska folkbildningen göra?
            Kan vi ha större andel uppdragsutbildning? Kan man tänka sig att
            AMS lägger en del på studieförbunden? Det finns relativt mycket
            man kan göra. En stor del av de medel som används av studieförbunden
            i dag går till höga fasta utgifter, till hyror och annat. Då kan
            man fråga sig om det var det som var tanken. Vi ifrågasätter det.
          </note>
          <note type="speaker">
            Anf. 65 PAAVO VALLIUS (s) replik:
          </note>
          <note>
            Herr talman! Det är naturligtvis en ideologisk skiljelinje. Moderaterna
            vill inte satsa pengar på folkrörelseverksamheter. Jag tänker
            närmast på amatörkulturen. Jag var med förrförra sommaren i Danmark
            på en Nordlek som folkdansare. De berättade på vilka villkor de
            måste arbeta. Trots den entusiasm och PR för folkdansen som fanns
            i Danmark och i de grupperna kan man se när det gäller amatörkulturen
            att de inte alls får för mycket pengar utan för lite. Varje satsad
            krona till folkbildningen och amatörkulturen kommer till de här
            grupperna och stimulerar deras arbete. Man gör väldigt mycket
            ungdomsarbete.
          </note>
          <note>
            När det gäller fusket i Stockholm går pengarna i första hand
            från andra studiecirklar i ABF i andra delar av landet. Det var
            faktiskt på initiativ från ABF som man gick igenom och tittade
            på det här. Jag tycker att det är ett bevis på att man inte accepterar
            fusket och att man har kontroll över det. Det är de andra ABF-avdelningarna
            ute i landet som får lida på grund av detta.
          </note>
          <note type="speaker">
            Anf. 66 LENA ADELSOHN LILJEROTH (m) replik:
          </note>
          <note>
            Herr talman! Paavo Vallius säger att varje satsad krona på folkbildningen
            är värdefull. Jag är inte helt säker på det. Jag tror att man
            kan göra en hel del rationaliseringar och förändringar. Eftersom
            jag har en del kontakt med Medborgarskolan vet jag att det händer
            väldigt mycket där, säkert inom andra förbund också. Men folkbildningen
            är till stor del stillastående. Väldigt mycket har inte förändrats
            sedan 50- och 60-talen. En förändring måste till, kanske också
            för folkbildningens egen skull. Det finns faktiskt många som värnar
            folkbildningen och studieförbundens verksamhet som är oroliga
            för att alltihop kommer att rasa samman därför att man vägrar
            att förnya sig. Det kan också vara ett skäl till att kommunerna
            är mindre villiga att satsa än de har varit tidigare plus att
            det finns andra områden som också behöver pengar.
          </note>
          <note>
            Frågan är också vad andra människor ska betala. För mig är inte
            skattepengar något som kommer långt bortifrån. Det är min grannes
            pengar, inte bara mina egna. Ska min granne vara med och betala
            när jag ska gå matlagningskurs, kurs i franska, tenntrådsbroderi
            eller vad det nu kan vara som jag tycker är spännande? Ska det
            betalas av mina grannar? Jag tycker inte det. Det får jag betala
            själv. Däremot är det en annan sak med sådant som kan komma alla
            till nytta i demokratins namn, exempelvis studiecirklar i EU-kunskap.
            Det är en helt annan sak. Vi måste skilja det åt, anser vi.
          </note>
          <note type="speaker">
            Anf. 67 PAAVO VALLIUS (s) replik:
          </note>
          <note>
            Herr talman! Det sägs att ingenting har hänt sedan 60-talet.
            Det är väldigt mycket som har hänt i studieförbunden de senaste
            åren. På grund av att man inte har haft tillräckligt med pengar
            har man minskat personalen och effektiviserat förvaltningen. Bland
            annat i Västmanland där jag kommer ifrån har vi haft gemensamma
            redovisningscentraler där man sparar pengar på just administrationen.
            Sedan 60-talet har invandrargrupperna kommit till. Om du Lena
            skulle undersöka var träffpunkterna finns för de nya svenskarna
            skulle du se att det ofta är hos studieförbunden. Studieförbunden
            har tagit väldigt bra hand om alla invandrare, gett dem möjligheter
            att bekanta sig med det svenska samhället, att läsa svenska och
            också att utöva sin egen kultur. Om man tittar på kulturen och
            det mångkulturella samhället är det nog i studieförbunden man
            har de flesta upplevelserna. Där tycker jag att de gör en värdefull
            insats. Om vi sedan tittar på institutionerna och deras mångkulturella
            arbete kan man inte se invandrare eller andra utöva sin kultur
            på till exempel Dramaten eller Operan. Det gör man ofta som amatörer
            i studieförbunden. De erbjuder också bra möteslokaler för invandrarföreningar.
          </note>
          <note type="speaker">
            Anf. 68 BIRGITTA SELLÉN (c) replik:
          </note>
          <note>
            Herr talman! Tack, Paavo, för alla fina ord om folkbildningen!
            Folkbildningen behövs, anser vi i Centerpartiet, så länge som
            till exempel gymnasieskolan misslyckas med att ge fullödiga kunskaper.
            Det är många av de skoltrötta som kan behöva gå på folkhögskolor
            för att deras pedagogik är så väldigt bra. Folkbildningen behövs
            också för vuxna som är i behov av kompetensutveckling till exempel
            och inte minst för invandrarna. Där ställer jag till 110 % upp
            på vad Paavo Vallius säger.
          </note>
          <note>
            Därför är jag så orolig för momsen som jag tog upp i mitt inledningsanförande.
            Det finns risk att ideella och allmännyttiga organisationer kommer
            att beläggas med moms enligt EG-rätten. Studieförbunden kommer
            då, som jag sade, att få räkna med att höja sina avgifter med
            21 %. Merkostnaderna blir någonstans runt 200 miljoner. Då undrar
            jag naturligtvis om Paavo Vallius är redo att jobba för att vi
            ska slippa momsen?
          </note>
          <note type="speaker">
            Anf. 69 PAAVO VALLIUS (s) replik:
          </note>
          <note>
            Herr talman! Jag är själv ordförande i ett studieförbunds länsorganisation.
            Vi har diskuterat problematiken med momsen. Det kommer av EU:s
            skatteregler. Vad jag har förstått jobbar man väldigt intensivt
            med att försöka hitta lösningar så man slipper momsen. Jag är
            beredd att jobba för att hitta lösningar så att man slipper betala
            momsen. Om detta inte går med de regler som finns inom EU är jag
            också beredd att diskutera hur studieförbunden och folkbildningen
            över huvud taget ska kompenseras för eventuell moms på utbildningen.
          </note>
          <note type="speaker">
            Anf. 70 BIRGITTA SELLÉN (c) replik:
          </note>
          <note>
            Herr talman! Det gläder mig. Då är vi flera som jobbar tillsammans.
          </note>
          <note>
            Att utöka bidragen till dem i dag är någonting vi från Centerpartiet
            har motionerat om. Vi hade i vårt budgetförslag, som föll, avsatt
            70 miljoner extra till folkbildningen. Att majoriteten i utskottet
            inte ställer upp på detta motiveras med att man vill se utvecklingen
            av bidragen inom kommuner och landsting innan man beslutar om
            framtida resursbehov.
          </note>
          <note>
            När jag hör de uttrycken blir jag vansinnigt ängslig. Min hemkommun
            till exempel, som länge har värnat studieförbunden och inte sänkt
            bidragen, står nu inför en kraftig sänkning. Det är alltså en
            kommun som är socialdemokratiskt styrd och har varit det sedan
            urminnes tid. Vi vet att kommunerna i snitt har skurit ned 40
            % de senaste tio åren och landstingen någonstans runt 14 %. Hur
            länge ska vi vänta och se hur resurserna bara försvinner innan
            vi här i riksdagen fattar ett beslut om att vi måste göra någonting?
          </note>
          <note type="speaker">
            Anf. 71 PAAVO VALLIUS (s) replik:
          </note>
          <note>
            Fru talman! Jag vet inte om höjda statsbidrag är ett effektivt
            sätt att kompensera den minskning kommunerna gör på studieförbunden.
            Jag tror att det är bättre att man från folkbildningens och studieförbundens
            sida tar en allvarlig diskussion med kommunledningarna om vad
            besparingarna på folkbildningen leder till i kommunerna.
          </note>
          <note>
            Nu har man i den här budgeten i stort ökat anslaget till kommunerna.
            Kommunerna får statliga pengar till att förbättra ekonomin, öka
            sysselsättningen och så vidare. Jag tror nog att man i dialog
            med kommunerna kan diskutera också hur de ser på folkbildningen
            och sådana saker. I alla fall i mitt län och min hemkommun har
            vi ständigt denna diskussion och dialog med kommunen om just folkbildningen.
            Jag vet dock inte om en höjning av statsbidraget leder till att
            också kommunerna höjer. Där är jag lite tveksam.
          </note>
          <note>
            Sedan håller jag naturligtvis med om att det är viktigt att värna
            om folkbildningen och eventuellt också höja de här bidragen, men
            det fick inte plats i årets budget. Jag hoppas att det blir bättre
            i framtiden.
          </note>
          <note type="speaker">
            Anf. 72 HANS BACKMAN (fp):
          </note>
          <note>
            Fru talman! När Lars Igeland häromåret ledde en folkhögskolekurs
            för arbetslösa kvinnor i Österfärnebo i Sandvikens kommun fick
            kursdeltagarna veta att man planerade att lägga ned deltidsbrandkåren
            i byn. Kursdeltagarna beslutade då att lägga all vanlig undervisning
            åt sidan och läste på om brandförlopp, utryckningstider och räddningstjänst.
            De samlade namn, skrev insändare, ringde politiker och ordnade
            debatter.
          </note>
          <note>
            Det hela slutade lyckligt. Hela byn reste sig, och brandkåren
            räddades. På köpet fick kursdeltagarna ökade kunskaper om hur
            kommunal demokrati fungerar. Självförtroendet ledde till bildandet
            av en lokal utvecklingsgrupp som sedan har skapat turistbroschyrer,
            hemsida, vandrarhem, studiecentrum och framtidstro i byn.
          </note>
          <note>
            Detta är ett exempel på vilka möjligheter som finns i folkbildningens
            och folkhögskolornas särart. Mycket av det som gjordes på kursen,
            som att göra om schemat helt efter deltagarnas önskemål och att
            använda undervisningen för kollektiv politisk kamp, hade varit
            mycket svårt i den vanliga skolan.
          </note>
          <note>
            Fru talman! Den liberala synen på bildning utgår från kunskapens
            egenvärde, tanken om den fria akademin och kvalitet i undervisningen.
            Dessa grundsatser är generella och kan appliceras på utbildning
            i många olika former. Av naturliga skäl har grundskola, gymnasieskola,
            universitet och högskolor kommit i fokus, men folkhögskolorna
            har också en betydelsefull roll i bildningshänseende.
          </note>
          <note>
            Folkhögskolorna är inte bundna till nationella studieplaner.
            Målen kan sättas upp av de folkrörelser som äger skolan eller
            av deltagarna som går på en kurs. I folkbildningens särart ingår
            också att den är frivillig och öppen för alla vuxna.
          </note>
          <note>
            Folkhögskolornas flexibilitet och höga pedagogiska kvalitet gör
            att de kan få stor betydelse som aktör inom vuxenutbildningen.
            Folkbildningens pedagogik är tillämpbar i ett arbetsliv som förändras
            i snabb takt och där återkommande utbildning och kompetensutveckling
            blir alltmer framträdande inslag.
          </note>
          <note>
            Faktum är att folkhögskolor i allt större utsträckning anlitas
            som utbildningsanordnare av privata och offentliga arbetsgivare.
            Ofta efterfrågas just det som är folkbildningens kännetecken förmågan
            att utgå från den enskilda människans behov, med moderna pedagogiska
            metoder där det sociala samspelet mellan deltagarna är ett väsentligt
            inslag.
          </note>
          <note>
            Våra folkhögskolor ger också många en andra chans att läsa in
            grundskole- och gymnasiekompetens, vilket ger möjlighet att få
            behörighet till högskolestudier i framtiden för den som så vill.
            En fördel är att undervisningsformen ger lärare tillräckligt med
            tid för undervisning och eleverna tillräckligt med tid för ifrågasättande
            och reflekterande under inlärningen.
          </note>
          <note>
            Förmedlandet och utvecklandet av kunskap kan inte enbart mätas
            i kortsiktiga nyttotermer. De nya insikter som kunskapssökandet
            genererar berikar de enskilda människorna och bidrar till att
            stärka det gemensamma intellektuella kapitalet. Ett samhälle som
            inte tar till vara och uppmuntrar människors strävan efter kunskap
            förtvinar.
          </note>
          <note>
            Folkhögskolorna fyller ofta nischer som det offentliga utbildningsväsendet
            inte kan eller ska fylla. Därför vill Folkpartiet uppvärdera deras
            roll och förstärka resurserna för undervisningen så att fortsatt
            utveckling av deras speciella pedagogiska former inte blir eftersatt.
            Under en rad år har mycket lite hänt med anslaget till folkhögskolorna.
            Fler och fler signaler når oss nu om att resurserna inte längre
            räcker till för att nå de högt uppställda målen i de former som
            är folkhögskolornas särskilda styrka. Folkpartiet har därför föreslagit
            en ökning av bidraget till folkhögskolorna med 31 miljoner kronor.
          </note>
          <note>
            Fru talman! Det behövs också satsningar på litteratur och läsande
            eftersom läsandet och läsförståelsen har minskat. Bibliotek är
            en kulturinstitution och en kunskapsbank som har fortlevt genom
            årtusenden. I kommuner och kommundelar fungerar de som lokala
            kulturcentrum och har en nyckelfunktion när det gäller att motverka
            segregation och kunskapsklyftor. Det är viktigt att slå vakt om
            alla människors möjlighet till kostnadsfria boklån ur ett rikt
            bestånd. Detta vill vi i Folkpartiet speciellt trycka på. Vi vill
            också ge folk- och skolbiblioteken ytterligare 13 miljoner kronor
            i utökade resurser för bokinköp. Biblioteken på små orter måste
            här prioriteras.
          </note>
          <note>
            En del av medlen skulle kunna användas till att skapa en bättre
            balans i bibliotekens spegling av samhällsfrågor, i deras för
            demokratin så utomordentligt viktiga uppgift att vara en källa
            till kunskap om skeenden och företeelser i vår omvärld. I dag
            kan dessvärre en medborgare inte alltid vänta sig att finna ett
            åsiktsneutralt urval av titlar, såsom en undersökning av utbudet
            på landets bibliotek nyligen visat.
          </note>
          <note>
            Denna satsning vill vi i Folkpartiet finansiera delvis genom
            att En bok för alla koncentrerar sig enbart på utgivning av barn-
            och ungdomslitteratur och upphör med vuxenutgivningen. Det finns
            nämligen inte längre samma behov av subventionerad vuxenutgivning
            nu när vi glädjande nog har en så pass låg bokmoms. Redan i dag
            har också En bok för alla, fick vi lära oss när vi besökte förlaget,
            i allt högre grad riktat in sin verksamhet på att ge ut barn-
            och ungdomslitteratur.
          </note>
          <note>
            Det är genom satsningar på att stimulera barns och ungdomars
            läsande som vi också kan öka antalet läsare av vuxenlitteratur,
            och det är viktigt. Bokmomssänkningen har nämligen visat sig leda
            till att det läses fler böcker, vilket är väldigt bra, men däremot
            inte till att fler personer läser böcker. Det är naturligtvis
            också en sak som är viktig att uppnå.
          </note>
          <note>
            Fru talman! Till sist vill jag säga att i budgetpropositionen
            framlägger regeringen förslag om att ålägga biblioteken och deras
            huvudmän ytterligare byråkratiska formaliteter rörande samverkan
            och framtagande av planer för verksamheten. Det tycker jag är
            ett utslag av övertro på centraliserad politisk styrning. Hela
            bibliotekslagen är ett utslag, tycker jag, av misstro mot den
            kommunala självstyrelsen.
          </note>
          <note>
            I regeringens förslag om ändring av bibliotekslagen finns för
            mycket detaljstyrning, anser jag, och det bör därför avvisas.
            Det är Folkpartiets ställningstagande. Vi i Folkpartiet vill dels
            avslå förslaget om ändring av bibliotekslagen, dels avskaffa hela
            bibliotekslagen.
          </note>
          <note>
            Faktum är att i min kommun, Hofors, har Socialdemokraterna använt
            bibliotekslagen som ett argument för ett förslag om att lägga
            ned ett skolbibliotek. Men bibliotekslagen säger ju att vi bara
            behöver ett folkbibliotek. Hade inte lagen funnits hade man inte
            kunnat använda det argumentet. Då hade sakargumenten fått stå
            för sig själva. Nu lyckades en folklig opinion stoppa nedläggningen
            av skolbiblioteket, och det var väldigt bra. Men det tyder, som
            sagt var, på att bibliotekslagen kan ställa till det en smula
            ute i våra kommuner. Lita på kommunerna, avskaffa bibliotekslagen!
          </note>
          <note>
            Fru talman! Jag står bakom alla Folkpartiets reservationer, men
            för tids vinning yrkar jag bifall till endast reservationerna
            1, 4 och 7.
          </note>
          <note type="speaker">
            Anf. 73 EVA ARVIDSSON (s):
          </note>
          <note>
            Fru talman! Det mesta har tagits upp i debatten här i dag, men
            jag vill ändå ta tillfället i akt och i mitt anförande tala om
            någonting som ligger mig varmt om hjärtat. Det är konstnärernas
            villkor.
          </note>
          <note>
            Tyvärr glömmer många, inte bara politiker, ibland bort vad som
            ligger bakom alla fantastiska konstverk, uppsättningar och föreställningar
            vi värnar så mycket om. Det är viktigt att lyfta fram människorna
            bakom kulturen, konstnärerna, och deras möjligheter att basera
            sin försörjning på ersättning för utfört konstnärligt arbete.
          </note>
          <note>
            Fru talman! Politik kan aldrig beordra fram kultur i ett demokratiskt
            samhälle. Vi skulle aldrig kunna fatta ett beslut här i kammaren
            om att måla den och den tavlan, skriva den och den boken. Allt
            vi kan göra är att skapa förutsättningar för konstnärer att verka.
          </note>
          <note>
            Men samtidigt ska vi komma ihåg att kulturen genom historien
            alltid har varit beroende av ett visst stöd. Även Shakespeare
            hade svårt att klara sig utan stöd från den engelske kungen. I
            vårt demokratiska samhälle är vi alla tillsammans med och bekostar
            kulturen genom skatten. Politiken har därför till uppgift att
            skapa ramar och regelverk som gör det möjligt för konstnärer och
            kulturarbetare att verka under anständiga villkor.
          </note>
          <note>
            Fru talman! Moderaterna har under hösten försökt bedriva någon
            form av charmoffensiv gentemot Sveriges konstnärer och kulturarbetare.
            Man har försökt måla upp en bild av att högerpolitik vore lika
            bra eller till och med bättre för Sveriges konstnärer och kulturarbetare
            än en socialdemokratisk politik.
          </note>
          <note>
            Men Sveriges konstnärer är kloka människor som när de börjar
            granska förslagen ser igenom de borgerliga dimridåerna. Och jag
            vill använda tillfället här i dag till att lyfta fram några punkter.
          </note>
          <note>
            Moderaterna skriver i sitt särskilda yttrande i kulturutskottets
            betänkande:
          </note>
          <note>
            Vår utgångspunkt när det gäller kulturpolitiken är att staten
            ska koncentrera sina insatser till i princip tre områden, nämligen
            att främja barn- och ungdomskultur, att värna vårt gemensamma
            kulturarv samt att ge landets kulturskapare ordentliga förutsättningar
            för sitt konstnärliga arbete. Det lyfte också Lena Adelsohn Liljeroth
            fram tidigare i debatten.
          </note>
          <note>
            Moderaterna framhåller att det finns goda exempel runt omkring
            oss på hur levande kultur kan existera utan garantier från samhället.
            Det gäller bl.a. körsång, bildkonst, amatörteater och hembygdsföreningar.
          </note>
          <note>
            Moderaterna anser alltså att bildkonsten inte behöver stöd. Bildkonstnärerna
            är den grupp konstnärer som enligt alla utredningar och rapporter
            under åren har det absolut svårast att leva på sitt konstnärskap.
            Men att inte ge stöd till bildkonsten rimmar ju väl med Moderaternas
            motionsförslag att minska anslaget Ersättningar och bidrag till
            konstnärer med 50 miljoner kronor. Minskningen av anslaget till
            konstnärlig gestaltning i den offentliga miljön med ytterligare
            11 miljoner kronor minskar också antalet arbetstillfällen för
            konstnärerna.
          </note>
          <note>
            Moderaterna påstår att de har en lång rad förslag som gör konstnärernas
            situation enklare, stabilare och mer förutsägbar. Men bakom den
            borgerliga retoriken döljer sig en moderat politik som skulle
            få mycket negativa effekter för Sveriges konstnärer. Detta är
            inga hemligheter utan står svart på vitt i den moderata budgetmotionen.
            Som Annika Nilsson sade tidigare i debatten, det räcker inte med
            vackra ord, det krävs handling också.
          </note>
          <note>
            Och detta är bara toppen på ett isberg. Någon kilometer härifrån
            föreslog moderata landstingspolitiker i mitt hemlän för två veckor
            sedan att Stockholms läns landstings kulturpolitik helt skulle
            avvecklas. Det betyder inga mer pengar till Konserthuset, Folkoperan,
            folkbildningen, offentliga utsmyckningar eller till ett stort
            antal ungdomsorganisationer.
          </note>
          <note>
            Sådan är den moderata kulturpolitiken i verkligheten, och den
            innebär ett reellt hot mot de människor och den verksamhet som
            gör Sverige till ett sådant fantastiskt kulturland att leva i.
          </note>
          <note>
            Socialdemokratin har under de senaste tio åren fört och kommer
            också att föra en politik som förbättrar konstnärernas villkor.
            Låt mig bara läsa innantill från budgetpropositionen. Där kan
            vi se ett axplock av vad som har hänt på konstområdet sedan 1997.
          </note>
          <note>
            Allt detta är saker som har skett därför att det har funnits
            en politisk vilja och därför att denna vilja har haft ett stöd
            här i riksdagen. Men stödet har inte kommit från Moderaterna.
            Det är viktigt att komma ihåg.
          </note>
          <note>
            Nu gäller det att bygga vidare. Konstnärsnämnden får ett utökat
            uppdrag som ett led i att förbättra konstnärernas ekonomiska och
            sociala situation. Konstnärernas arbetsmarknad kan vidgas genom
            nya arenor. Fler arbetstillfällen för konstnärerna gör att fler
            konstnärer kommer in i trygghetssystemen.
          </note>
          <note>
            Jag är stolt över den socialdemokratiska kulturpolitiken, men
            jag är inte nöjd, för att använda ett populärt uttryck. Vi har
            gjort mycket, men det finns mycket mer som vi vill göra. Vi kommer
            att jobba hårt för att få en hållbar kulturpolitik och med kulturen
            vara med och definiera Sverige i världen, som vår kulturminister
            uttryckte sig.
          </note>
          <note>
            Fru talman! Jag avslutar med att yrka bifall till utskottets
            förslag och avslag på samtliga reservationer.
          </note>
          <note type="speaker">
            Anf. 74 ANNA LINDGREN (m) replik:
          </note>
          <note>
            Fru talman! Det var en salva, ska jag säga.
          </note>
          <note>
            Vi vill när vi utformar vår kulturpolitik sätta in den i det
            totala sammanhang som utgör den moderata politiken, nämligen att
            det ska löna sig att arbeta. Vi kan se bara på förslagen att lägga
            arbetsgivaravgifter och annat på kulturarbetare som reser i väg
            för att arbeta på andra ställen. De blir nu tvungna att betala
            skatt. Det skulle vi faktiskt kunna göra någonting åt.
          </note>
          <note>
            Det jag egentligen begärde ordet för var att i det senaste numret
            av tidningen Konstnären skriver den politiska sekreteraren för
            KRO och KIF att vår motion innehåller många skarpa förslag.
          </note>
          <note>
            Jag ska citera ytterligare: Exempelvis delar Moderaterna vår
            grundsyn om det allmännas ansvar för att ge kulturen gynnsamma
            förutsättningar. Även i uppfattningen att enskilda konstnärer
            ska basera sin försörjning på ersättning för konstnärligt arbete
            finns en samstämmighet.
          </note>
          <note>
            Moderaterna vill också, precis som vi, öka efterfrågan på konstnärligt
            arbete. Därför finns i motionen ett förslag om avdragsrätt för
            konstinköp. Det är en viktig fråga även för KRO/KIF. Avdrag genom
            avskrivning av konst kanske inte exakt skulle göras som avdrag
            för inventarier, men själva tanken är i alla fall att man kan
            göra avdrag.
          </note>
          <note>
            Sedan finns ytterligare ett citat: När det gäller våra krav på
            förändringar av skattesystemet och sänkt moms är det troligen
            också lättare att få gehör för våra synpunkter hos (m) än hos
            (s). Så uttalar de sig. Vi tycker att det är roligt. Vi har ändrat
            på vår kulturpolitik, och vi tycker att vi är en bra bit på väg.
          </note>
          <note type="speaker">
            Anf. 75 EVA ARVIDSSON (s) replik:
          </note>
          <note>
            Fru talman! Jag har också läst Konstnären.
          </note>
          <note>
            Om Anna Lindgren ska citera vore det bra om hon citerade fullt
            ut vad där står när det gäller avdragsrätten, nämligen att det
            inte är rätt väg att gå att göra avdrag för inköpta konstverk
            eftersom de är något som stiger i värde. Den modellen stöder de
            inte.
          </note>
          <note>
            Jag säger som vår minister här om problemen på skatteområdet,
            nämligen att jag lämnar över dem till finansministern. Alla problemen
            tas upp i utredningen Konstnärerna och trygghetssystemen . Man
            ska nu titta på dem och komma till rätta med dem. Jag kan instämma
            i att det som lyfts fram som problem är problem. Men där står
            också att det inte är lagar och regler som är det stora problemet.
            Däremot är det viktigt att åtgärda tillämpningen av dem.
          </note>
          <note>
            Anna Lindgren citerade först något om gynnsamma förutsättningar
            för att kunna basera sin försörjning på konstnärligt arbete. Det
            tycker vi alla i kammaren. Det är inte något som enbart Moderaterna
            står för.
          </note>
          <note type="speaker">
            Anf. 76 ANNA LINDGREN (m) replik:
          </note>
          <note>
            Fru talman! Det vet jag. När vi diskuterar vår skattepolitik
            här och nu handlar våra förslag i skatteutskottet om att ge den
            gruppen en stor fördel. Det har vi skrivit i vår motion, och det
            är det de har kommenterat på ett positivt sätt.
          </note>
          <note>
            Jag ber om ursäkt för citatet, men jag sade att vårt förslag
            inte var riktigt detsamma som deras. Det handlar om möjligheter
            för vanliga människor på arbetsplatser. Köper man en affisch på
            Ikea kan man göra avdrag för den om man putsar upp sitt kontor.
            Men köper man konst får man inte göra avdrag. Det är det vi är
            ute efter. Det är väl jättebra om det går att hänga ut vacker
            konst och låta människor arbeta i miljöer med god konst. Det är
            det som är ett av våra syften, och därmed skulle också efterfrågan
            öka.
          </note>
          <note>
            Vi vet exempelvis att våra 1 400 konstföreningar gör ett jättejobb.
            Du är själv ordförande i riksdagens konstklubb. Det är jätteviktigt
            att fler kan handla konst och att det blir avsättning för de fina
            verk som görs. Det är själva syftet med vår motion.
          </note>
          <note type="speaker">
            Anf. 77 EVA ARVIDSSON (s) replik:
          </note>
          <note>
            Fru talman! Vi kan fortsätta resonemanget om KRO i fråga om en
            annan modell för skatter och avdrag för inköp av konst. Om man
            som vuxen har råd att betala inträde på museerna som ni tycker
            kan man säga att det inte är något som hindrar att det kommer
            konst på väggarna i privata företag, även om de inte får göra
            avdrag.
          </note>
          <note>
            För något år sedan fanns en artikel i Dagens Industri om hur
            mycket bättre man mådde om det fanns konst i kontorsmiljö. Då
            hade man gjort en jämförelse med ett kontor med god konst och
            ett kontor utan konst. Det hade visat att det var effektivare
            och att man jobbade bättre med konst. Det visade sig hur lönsamt
            det var att köpa in konsten. De företag som har lust att effektivisera
            sina verksamheter kan nog köpa in konst ändå utan att göra avdrag.
          </note>
          <note>
            Anf. 78 GÖRAN PERSSON i Simrishamn (s):
          </note>
          <note>
            Fru talman! Det är väl jag som är siste man ut, och vi har hållit
            på i snart fyra och en halv timme. Jag ska förlänga debatten bara
            en liten stund.
          </note>
          <note>
            Jag tror att när vi i dag avhandlar kulturfrågor är det många
            som får en snäv uppfattning om vad vi diskuterar. Kanske tänker
            man på teatern, sceninstitutionerna, filharmonikerna, kanske dansen
            och filmen. De är naturligtvis viktiga, och det är kultur som
            ska värnas. Men jag skulle vilja ta tillfället i akt att bredda
            kulturbegreppet. Alla upplever inte kulturen som något tillgängligt
            eller frigörande. Tvärtom finns det ett avstånd. För många finns
            det en mur mellan dem själva och kulturen. Som jag uppfattar kulturpolitiken
            syftar den till att minska detta avstånd, att riva muren. Kulturpolitiken
            är i denna mening ett verkligt frigörelseprojekt.
          </note>
          <note>
            Jag var för någon månad sedan tillsammans med ledamotskolleger
            i Malmö och studerade de satsningar som görs där. Malmö är, som
            ni vet, en stad med stora möjligheter, men också en stad med stora
            utmaningar i form av sociala problem och utanförskap. Som ledamot
            var det oerhört inspirerande att se den entusiasm och den energi
            som kännetecknade den kommunala kulturpolitiken. Bland annat kan
            nämnas att vi fick information om, se och uppleva Drömmarnas hus.
            Det berättades att man även hade fått som vi visste ett nationellt
            uppdrag. Man bedriver en imponerande verksamhet mitt i Rosengård.
            Detta är kulturpolitik när den är som bäst.
          </note>
          <note>
            Låt oss ta till vara möjligheten att förklara att kultur är någonting
            som angår alla i vårt land oavsett etnisk eller kulturell bakgrund.
          </note>
          <note>
            Fru talman! Jag ska inte fördjupa mig i frågorna som vi har diskuterat
            här tidigare. Vi har tagit upp frågorna om fri entré, folkbildning
            och ungdomskultur med mera. Jag vill i stället lyfta fram någon
            fråga och ge ett konkret exempel.
          </note>
          <note>
            Några fackliga rörelser har fått kritik den senaste tiden, men
            vi ska veta att det är det lilla som man tar upp som är det dåliga.
            Där finns oerhört mycket i våra fackliga rörelser som vi inte
            tänker på dagligdags. Där tänker jag speciellt på de kulturarrangemang
            som bland annat LO står för, Kultur i arbetslivet, med sponsrade
            pengar från staten och Kulturrådet. Som det berättades om tidigare
            gjorde vi i kulturutskottet ett besök på En bok för alla. Där
            finns en inspirerande verksamhet. LO:s läsprojekt har behandlat
            följande områden
          </note>
          <note>
            Jag tänkte fördjupa mig i konkreta exempel.
          </note>
          <note>
            Boken på arbetsplatsen är ett läsprojekt som bland annat har
            berört Kommunals bussförare i Dalarna, ett kassettboksbibliotek
            i Ystad, arbetsplatsbibliotek bland järnvägsmännen i Ånge, Sundsvall,
            Gävle och Ljusne. Nu senast står ett vägkrogsbibliotek färdigt
            i Tönnebro utanför Gävle. Det är LO:s kulturfond som sponsrar,
            men de lokala projekten är i samtliga fall Kultur i arbetslivet-projekt,
            som alltså sponsras med statliga medel.
          </note>
          <note>
            Ett projekt som heter Fatta pennan syftar till att stimulera
            förbundens medlemmar att skriva. Det är viktigt eftersom det här
            även kan engagera medlemmar med läs- och skrivsvårigheter.
          </note>
          <note>
            Ett projekt heter Litteratur på arbetsplatsen där man utbildar
            bokombud.
          </note>
          <note>
            För samtliga läsfrämjande projekt spelar ljudboken en viktig
            roll, som vi kanske inte alltid tänker på. Viktigast är den för
            dem som är mest läsovana, för dem som har läs- och skrivsvårigheter
            och för dem som har arbetsuppgifter exempelvis lastbilschauffören
            där det är bättre att lyssna på vad som sägs än att läsa i varje
            fall under tiden de utför sin yrkesroll.
          </note>
          <note>
            Det sista, fru talman, jag vill nämna är Läs för mig pappa!-projektet.
            Det är ett projekt som har stimulerat männen i LO. Hittills har
            nära tusen deltagit i pappadagar. Vad är det för något? Jo, förbundens
            manliga medlemmar med barn i åldern 010 år bjuds in till en pappadag,
            där man möter en författare som talar om den vuxne mannens läsande,
            lyssnar till en litteraturpedagog som pratar om språkutveckling
            och får en presentation av böcker och möjlighet att välja bland
            ett urval barn- och ungdomsböcker. Under varje pappaträff görs
            ett studiebesök på kommunbiblioteket med papporna. Många av dem
            har inte varit på biblioteket sedan skoltiden. Flera anmäler sig
            som låntagare och får lånekort.
          </note>
          <note>
            Läs-för-mig-pappa-projektet har alltså inneburit att fackliga
            medlemmar som inte tidigare läst böcker börjat läsa för sina barn
            och även i många fall börjat läsa egna böcker.
          </note>
          <note>
            Fru talman! Det är så här man river murar!
          </note>
          <note>
            Jag ska inte prata längre, utan jag slutar med att yrka bifall
            till förslaget i betänkandet.
          </note>
          <note type="speaker">
            Anf. 79 BIRGITTA SELLÉN (c) replik:
          </note>
          <note>
            Fru talman! Jag tyckte inte att vi hade debatterat färdigt i
            dag, utan jag ville förlänga debatten lite. Jag behövde en förklaring.
          </note>
          <note>
            Inledningsvis sade Göran Persson att vi hade debatterat kultur
            i tre och en halv timme i dag men att det var en snäv debatt.
            Jag förstod det inte riktigt. Jag tycker att vi har spänt över
            ett otroligt brett spektrum i dag.
          </note>
          <note>
            Sedan nämnde Göran Persson saker som lät ungefär som något jag
            skulle kunna stå i talarstolen och säga. Han pratade om att kultur
            angår alla och att det inte får vara en mur mellan kultur och
            människor. Det är precis det jag också tycker. Ibland kan man
            uppfatta att kulturen inte är tillgänglig för alla. Nej, det är
            så jag också ser det många gånger. Det gäller bland annat de fria
            entréerna till museer. Det handlar om att prioritera framför allt
            storstad. Vi har pratat om det flera gånger i dag, att av de 19
            museerna ligger 16 i Stockholm. Det mesta av de statliga pengarna
            går alltså till storstad.
          </note>
          <note>
            Därför funderar jag på om Göran Persson är redo att stötta oss
            i Centerpartiet när vi säger att vi tycker att statliga pengar
            ska gå ut i hela landet, att man ska satsa på samlingslokaler,
            se till att det finns bredband i samlingslokalerna, satsa på amatörkulturen,
            satsa på länsteatrarna. Jag skulle kunna fortsätta, men jag stannar
            där.
          </note>
          <note>
            Anf. 80 GÖRAN PERSSON i Simrishamn (s) replik:
          </note>
          <note>
            Fru talman! Vad gällde det snäva begreppet var det just tillgängligheten.
            Vi har bland annat diskuterat tillgängligheten på våra museer
            här i dag. Men det gäller även tillgängligheten till kulturen
            i övrigt, att man blir upplyst om vad som finns, att det finns
            böcker att låna, att det ges incitament till att låna böcker och
            vad det kan ge. Det var där jag nämnde En bok för alla och projektet
            Kultur i arbetslivet, att man satsar på människor som tidigare
            inte har tagit del av kulturen. Det gäller också mycket annat.
            Vi har olika förutsättningar från barnsben. Det kanske är lättare
            att komma in i en idrottsförening och det är viktigt nog och börja
            med någon idrott än att komma in i något kulturarrangemang. Det
            kan bero på att man har föräldrar som inte är intresserade av
            kultur. Jag menade alltså att man skulle ha möjlighet att få en
            ingång i kulturen.
          </note>
          <note>
            När det gäller de fria entréerna till museer och storstadsperspektivet,
            är det lite svårt att komma ifrån att institutionerna redan nu
            finns i Stockholm. Om de hade funnits ute i landet hade det varit
            naturligt att ha tillgång till dem där. Nu finns 16 av de 19 museerna
            i Stockholm, och Göteborg, Linköping och Karlskrona har var sitt.
          </note>
          <note type="speaker">
            Anf. 81 BIRGITTA SELLÉN (c) replik:
          </note>
          <note>
            Fru talman! Ja, men satsa då på saker som finns ute i landet,
            Göran Persson! Jag fick inget svar på det som jag räknade upp.
          </note>
          <note>
            Det är precis så som Göran Persson säger, att det är viktigt
            att det finns till exempel tillgänglighet till böcker överallt
            och att man behöver bli upplyst. Men då kommer genast min fråga:
            Av vilken anledning väljer Socialdemokraterna att lägga ned exempelvis
            Kulturnät Sverige? Det är en informationsplats, inte där man söker
            saker utan där man kan få information om vad som händer. Det är
            en förebild för andra delar av världen. Inte minst ungdomarna
            har detta med på en lista över sådant som för dem är väldigt viktigt
            när det gäller hur man ska kunna bli upplyst om vad som finns
            inom kulturen.
          </note>
          <note>
            Anf. 82 GÖRAN PERSSON i Simrishamn (s) replik:
          </note>
          <note>
            Fru talman! Jag glömde att nämna samlingslokalerna. Regeringskansliet
            tittar nu över en utredning, så jag vill inte säga någonting om
            samlingslokalerna. Man håller på att se över den frågan, och jag
            vill låta dem göra klart sitt arbete. Det var väl samma sak som
            var uppe i en interpellationsdebatt härförleden, och det sades
            att man ville avvakta det hela.
          </note>
          <note>
            Vilken var den andra frågan?
          </note>
          <note type="speaker">
            (BIRGITTA SELLÉN (c):
          </note>
          <u who="unknown" xml:id="i-7debe4459d8f96cb-0">
            <seg>
              Varför lägger ni ned Kulturnät Sverige?)
            </seg>
          </u>
          <note>
            Jag ska ärligt säga att jag inte kan detaljerna i det. Men jag
            tror att de uppgifter som de har fyllt tidigare kommer att bli
            tillgodosedda i framtiden. Mer kan jag inte kommentera just det.
          </note>
          <note type="speaker">
            Anf. 83 HELENA HILLAR ROSENQVIST (mp):
          </note>
          <note>
            Fru talman! Jag har tagit med mig två betänkanden, för jag tänkte
            göra en snygg övergång mellan kulturutskottet och bostadsutskottet.
            Det finns en del gemensamma nämnare mellan våra utskott.
          </note>
          <note>
            Till att börja med vill jag yrka bifall till förslaget i betänkandet.
          </note>
          <note>
            Jag kan tala om för er att jag har följt er debatt sedan kl.
            10, och det har varit jätteintressant, roligt och livaktigt.
          </note>
          <note>
            Jag hörde att ordföranden i utskottet började med att efterlysa
            Miljöpartiet, och inte i så snälla ordalag, tyckte jag. Därför
            vill jag förklara att det tidigare har hänt att vi har fått förståelse
            för vår situation, bland annat från kristdemokrater, som har haft
            liknande svårigheter med att bevaka allting i riksdagen. Det beror
            helt enkelt på hur många man är här. Nu är vi ett väldigt litet
            parti riksdagens minsta parti och det är naturligtvis lite svårt
            att ha folk överallt. Det är det som vi har upplevt den här gången.
          </note>
          <note>
            När det gäller budgetbetänkandet har vi samarbetat om budgeten.
            Där har vi haft alla möjligheter att påverka. Även om det inte
            synts så mycket i utskottet har vi varit med i budgetförhandlingar.
            Däremot har jag inga som helst detaljer just angående det här.
          </note>
          <note>
            Den snygga övergången som jag skulle göra innebär att jag nämner
            stadskärnorna, kulturmiljöer, stadsmiljörådet och de frågorna.
            Vi har haft en hearing tillsammans, och den var väldigt intressant.
            Det rörde sig om externhandelsetableringar. Min ståndpunkt där
            är att det ska bli ett stopp för den utarmning av våra stadskärnor
            som vi har upplevt med de stormarknader som ligger utanför stadskärnorna.
          </note>
          <note>
            De 40 miljoner kronorna till konstnärlig gestaltning av den gemensamma
            miljön är också en sak som vi i bostadsutskottet naturligtvis
            är väldigt intresserade av finns. Vi är tacksamma för det, åtminstone
            jag.
          </note>
          <note>
            Jag tyckte att det emellanåt var en lite konstig debatt om vilka
            som var minst engagerade i kulturfrågor. Ni bollade mellan varandra,
            om det var regeringen som inte prioriterade eftersom det inte
            står i regeringsförklaringen eller om det var någon annan. Jag
            vill i alla fall tala om för er att det som Miljöpartiet har varit
            med och påverkat är vi ganska glada för, bland annat den lägre
            bokmomsen, som nu har funnits i snart tre år. Den har gjort så
            mycket bra, till exempel att fler författare har fått sina böcker
            utgivna. Det är man helt klar över.
          </note>
          <note>
            Med detta vill jag yrka bifall till förslaget i betänkandet.
          </note>
          <note type="speaker">
            Anf. 84 LENNART KOLLMATS (fp) replik:
          </note>
          <note>
            Fru talman! Min uppgift här är inte precis att vara snäll. Jag
            var ruskigt besviken på Miljöpartiet, att man inte utsåg någon
            ledamot i kulturutskottet. Helena Hillar Rosenqvist anförde att
            Kristdemokraterna har varit små. Vi var ännu mindre under förra
            mandatperioden, men nog hade vi folk i kulturutskottet. Vi var
            17 ledamöter till att börja med. Sista perioden var vi 16. Självklart
            prioriterade vi kulturen. Vad man prioriterar för uppgifter beror
            helt enkelt på vilket intresse partiet har.
          </note>
          <note>
            En sak är då att man avstår från ledamotskap i utskottet. En
            annan är att den enda motion från Miljöpartiet som över huvud
            taget finns i det här betänkandet är en enskild motion av Ingegerd
            Saarinen om Museum Anna Nordlander. Den kan i och för sig vara
            nog så viktig, men det är den enda motionen från Miljöpartiet.
            Sedan fanns inte Miljöpartiet ens med på talarlistan.
          </note>
          <note>
            Kontrasten mot förra mandatperioden var liksom av den karaktären
            att jag inte kunde hålla mig. Då hade vi en miljöpartist som var
            oerhört engagerad i kulturfrågor och som åtminstone tidsmässigt
            ibland dominerade tillställningarna och debatterna här. Då är
            det klart att jag nu känner en besvikelse över att ett riksdagsparti
            visar kulturen detta lilla intresse. Det var mot den bakgrunden
            som jag tog upp det här. Sedan kommer Helena Hillar Rosenqvist
            hit och recenserar tre och en halv timmars debatt, vilket i sig
            också är rätt intressant.
          </note>
          <note type="speaker">
            Anf. 85 HELENA HILLAR ROSENQVIST (mp) replik:
          </note>
          <note>
            Fru talman! Ja, under de tidigare mandatperioderna har vår representant
            i kulturutskottet mycket lagt grunden för det arbete som vi försöker
            fullfölja, dock utanför det ordinarie ledamotskapet. Vi har däremot
            ersättare i kulturutskottet. Jag har själv varit det ett tag.
            Sedan får vi, liksom ni gör nu, bevaka olika frågor i kulturutskottet.
            Någon har hand om vissa saker, och någon har hand om andra. Jag
            är den första att beklaga att vi inte har möjlighet att besätta
            alla platser. Självklart är det en prioritering. Vi gjorde den
            bedömningen att vi skulle klara detta med den bas som vi ändå
            har haft.
          </note>
          <note>
            Jag satt i riksdagen under förra mandatperioden. Vad jag kan
            minnas var vi även då det minsta partiet. Det som ordföranden
            här hänvisar till måste åtminstone ha varit före min tid i riksdagen.
          </note>
          <note type="speaker">
            Anf. 86 LENNART KOLLMATS (fp) replik:
          </note>
          <note>
            Fru talman! Ja, det är riktigt att Miljöpartiet till att börja
            med var en mindre än vad vi var förra mandatperioden, dock icke
            på slutet. Då var vi dessvärre lika små. Men man kan liksom inte
            vila på gamla lagrar. Det har ju gått över två år sedan riksdagen
            startade 2002.
          </note>
          <note>
            Det handlar alltså om en saknad av Miljöpartiets engagemang i
            kulturfrågor. Egentligen ska du ta det här som en komplimang och
            en uppmaning om att ni ska engagera er mer inom kulturområdet.
            Budgetdebatten är ju vår största debatt under året. Det var helt
            enkelt det som jag avsåg med min förklaring tidigare.
          </note>
          <note type="speaker">
            Anf. 87 HELENA HILLAR ROSENQVIST (mp) replik:
          </note>
          <note>
            Fru talman! Jag är både rörd och tacksam för ordförandens fina
            ord här. Engagemanget från vår sida är det dessbättre inte något
            större fel på. Det är precis det som jag har förklarat tidigare.
            Engagemanget behöver Lennart Kollmats inte vara orolig för. Utanför
            utskottet träffas Lennart Kollmats och jag i väldigt många sammanhang,
            i gemensamma kulturaktiviteter. Det hoppas jag att vi kommer att
            göra även i fortsättningen.
          </note>
          <note>
            Överläggningen var härmed avslutad.
          </note>
          <note>
            10 § Samhällsplanering, bostadsförsörjning och byggande
          </note>
          <note>
            Föredrogs
          </note>
          <note type="speaker">
            Anf. 88 RAGNWI MARCELIND (kd):
          </note>
          <note>
            Fru talman! Inledningsvis vill jag yrka bifall till reservation
            nr 12, och vi står bakom alla övriga reservationer och särskilda
            yttranden. Jag vill också säga att om jag skulle överskrida tiden
            med någon minut kommer det att kompenseras av att min kollega
            absolut inte kommer att hålla på i tio minuter. Jag hoppas att
            ni har fördrag med det.
          </note>
          <note>
            Fru talman! När bostadsutskottet besökte Göteborg fick vi höra
            av kommunens tjänstemän att politiker har ett för snävt synsätt,
            glömmer helheten och förbiser de grundläggande förutsättningarna
            som krävs för att bygga staden och samhället. Det stämmer med
            den bild vi kristdemokrater har av regeringens bostadspolitik.
            Det bostadspolitiska målet, med nuvarande formulering, fokuserar
            direkt på de boende och förbiser det föregående ledet, de som
            bygger och förvaltar bostäderna. Kristdemokraterna anser att politiken
            behöver konkretiseras och kompletteras med ett mål om att långsiktiga,
            förutsägbara och gynnsamma villkor ska finnas för både byggande
            och ägande av alla typer av bostadsfastigheter. Detta saknas i
            dagens Sverige, och det är därför som bostadsbristen nu har spritt
            sig till varannan kommun.
          </note>
          <note>
            Med otydliga målformuleringar blir inte bara politiken otydlig.
            Uppföljningen och utvärderingen av politiken omöjliggörs. Det
            är till och med så att regeringen själv inte har koll på vad de
            gör. Detta demonstrerades tydligt dagen innan detta betänkande
            skulle justeras, då majoriteten lämnade förslag på ett utskottsinitiativ
            därför att man helt enkelt hade glömt bort att lägga in en utgiftspost
            på 36 miljoner kronor. Utskottsinitiativet presenterades mindre
            än ett dygn innan utskottets beslut om budgetbetänkandet skulle
            tas. Ett förslag som innebär så omfattande ekonomiska åtaganden
            för staten borde självklart ha lagts fram i god tid och på ett
            sätt som möjliggör en normal beredningsprocess inom riksdagen.
            Nu har det inte ens varit fråga om att bereda förslaget, utan
            det har bara gällt att snabbast möjligt expediera det, och det
            är fel. På detta sätt medverkar riksdagen till att budgetprocessen
            urholkas, och jag skulle gärna vilja höra av majoriteten om de
            anser att det här förfarandet är godtagbart.
          </note>
          <note>
            I reservation 25 tar vi upp en ny politisk inriktning. Vi menar
            att Socialdemokraternas ensidiga koppling mellan social bostadspolitik
            och satsningar på hyresbostäder är anmärkningsvärd ur ett internationellt
            perspektiv. De statliga egnahemslånen som fanns 19051948 till
            förmån för familjer med lägre inkomster för att stödja deras bostadsköp
            saknar helt efterföljd. Ja, avlägsen är den tid då Gunnar Sträng
            uttryckte det så här: Egnahemsfolket är vårt eget folk.
          </note>
          <note>
            I dag uppmärksammas arbetarrörelsen snarare för bostadsfiffel
            och lägenhetsaffärer. Svenska folket känner till att det var Per
            Albin som byggde folkhemmet och Ingvar Kamprad som möblerade det.
            Man brukar säga att Ingvar Carlsson släckte ned det, och nu säger
            vår nya samhällsbyggnadsminister att hon ska skapa det gröna folkhemmet.
          </note>
          <note>
            Men alla vet att bostadssektorn är finansministerns feta mjölkko
            och att boendet beskattas värre än både spriten och tobaken. Nej,
            vad Sverige behöver är en ny bostadspolitik som innebär att alla
            har en god bostad och att ingen ska behöva lämna sin bostad på
            grund av fastighetsskatten. Hur är det ni socialdemokrater sjunger
            på förstamaj? Under skatter dignar vi ned.
          </note>
          <note>
            Nej, Kristdemokraterna anser att man bör underlätta för hushåll
            med lägre inkomster att äga sin bostad. Det grundläggande motivet
            är att eget ägande i allmänhet leder till billigare fastighetsförvaltning
            och därigenom billigare boende. I många länder, inte minst i våra
            grannländer, finns exempel på hur man har lyckats med detta. Medan
            Sverige avvecklade stödet för låginkomsttagare att äga sitt egnahem
            har övriga länder fortsatt att utveckla sådana system.
          </note>
          <note>
            På många platser är det dyrare att bo i en hyreslägenhet än att
            bo i en egen bostad, och för många familjer skulle ett eget ägande
            av boendet inte bara bli billigare genom den egna arbetsinsatsen
            utan också mycket mer ändamålsenligt med förbättrade möjligheter
            till en utökad familj.
          </note>
          <note>
            Den löpande ekonomiska situationen hindrar hushåll med låga inkomster
            att flytta till ett långsiktigt billigare boende. Den utmaning
            som bostadspolitiken måste ta sig an är att minska den tröskeleffekt
            som kravet på egen kontantinsats innebär. Många familjers svårigheter
            att bygga upp en egen insats behöver mötas med åtgärder som gör
            det enklare att spara pengar till en insats och minskar kraven
            på en alltför omfattande egen insats.
          </note>
          <note>
            Både för enskilda och för samhällsekonomin finns det mycket goda
            skäl att underlätta för hushåll med lägre inkomster att äga sin
            bostad. Därför har Kristdemokraterna föreslagit åtgärder som bland
            annat inkluderar öronmärkt bosparande, statliga garantier och
            försäkringar för bolåntagare, skattebefriad uthyrning av del av
            privatbostad samt fastighetsskattens avskaffande.
          </note>
          <note>
            I betänkandetexten skriver utskottet att de givetvis ser positivt
            på om även hushåll med begränsade inkomster i möjligaste mån har
            möjlighet att välja boende- och upplåtelseform. Men samtidigt
            ställer man sig avvisande till att staten skulle behöva ta några
            risker. Majoriteten hänvisar till det uppdrag man gett Statens
            bostadskreditnämnd att se över om staten genom direkta lån, bidrag
            eller kreditgarantier kan underlätta för ungdomar att förvärva
            en bostad. Då blir min nästa fråga till majoriteten: Varför ensidigt
            rikta en sådan åtgärd till ungdomar, när det finns stora behov
            också hos något äldre samhällsgrupper, till exempel barnfamiljer?
          </note>
          <note>
            Socialdemokraternas motstånd mot eget ägande försvårandet av
            bostadsrättsomvandlingar och den stängda dörren för ägarlägenheter
            måste upphöra att vara regeringspolitik. Vänsterkartellen vill
            enbart förbjuda, stoppa och hindra, medan vi i alliansen vill
            tillåta, riva hinder och göra det möjligt. Det är skillnad.
          </note>
          <note>
            Vi kan konstatera att efter tio år med socialdemokratisk bostadspolitik
            har bostadssituationen bara blivit allt sämre. Regeringens politik
            har misslyckats med att få fart på byggandet, och i Stockholm
            blir detta extra påtagligt. De lägenhetsskandaler som avlöser
            varandra har inte uppstått ur tomma intet, utan arbetarrörelsen
            får skörda vad Socialdemokraterna har sått.
          </note>
          <note>
            Det är där behoven är som störst som den kortsiktiga bidragspolitiken
            fungerat allra sämst. Stockholms läns kommuner har redovisat ett
            byggbehov på 56 000 bostäder. Därför har 1 miljard kronor av regeringens
            investeringsbidrag till hyresbostäder 20012006 reserverats för
            Stockholms län. Men till och med juni 2004 hade Stockholms län
            beviljats investeringsbidrag med bara 210 miljoner. Det motsvarar
            1 582 lägenheter. Intresset för bidraget minskar dessutom konstant.
            Under första halvåret 2004 beviljades bidrag till endast 143 lägenheter
            i länet. Trots denna verklighet skriver utskottet i betänkandetexten
            att de olika stöden har inneburit en kraftfull satsning på att
            stimulera byggandet av hyresbostäder i de delar av landet där
            efterfrågan är som störst. Man kallar det till och med glädjande
            uppgifter! Det är dags att riksdagsmajoriteten öppnar ögonen och
            ser hur lite denna politiska retorik åstadkommer.
          </note>
          <note>
            Riksdagen anslår år efter år 600 miljoner kronor till investeringsbidraget,
            och år 2003 utbetalades bara 215 miljoner. Det gjorde att vi i
            år gick in med ett anslagssparande på 444 miljoner. Men trots
            att bostadsbristen ser ut som den gör, var regeringens prognos
            i budgetpropositionen att bara 339 miljoner kronor går åt i år.
          </note>
          <note>
            Det är lätt att skryta med satsningar som ser stora ut på papperet,
            men de gör inte mycket nytta när pengarna, trots de skriande behoven,
            ligger kvar på Finansdepartementet. Till och med Socialdemokraterna
            måste inse att bidragspolitiken är felkonstruerad.
          </note>
          <note>
            Kan majoriteten på min tredje fråga svara mig om man anser att
            investeringsbidragen och investeringsstimulansen har fungerat
            på det sätt och givit de effekter som majoriteten eftersträvar,
            inte minst i Stockholm?
          </note>
          <note>
            Jag har i en fråga till Mona Sahlin pekat på möjligheterna att
            förenkla och rationalisera myndighetsutövning och annan service
            genom att kommunerna och länsstyrelserna med flera utvecklar effektiva
            e-tjänster. När man läser Statskontorets rapport, Stor potential
            för effektivisering hos statliga myndigheter genom automatiserad
            elektronisk ärendehantering , inses lätt att det behövs en tydligare
            styrning från regeringens sida för att påskynda utvecklingen av
            nya e-tjänster. Denna utvecklingsmöjlighet skapar möjligheter
            för att minska anslagen till länsstyrelserna och Lantmäteriet
            i enlighet med vårt förslag.
          </note>
          <note>
            EU-direktivet om INSPIRE skapar mycket stora möjligheter att
            effektivisera hanteringen av geografisk information och öka dess
            användning. Här behövs, som framgår av min motion, en betydligt
            bättre styrning från regeringens sida. Åtskilliga tiotusentals
            miljoner kronor kan sparas per år om det nya Samhällsbyggnadsdepartementet
            tar tag i frågan.
          </note>
          <note>
            Fru talman! Per Albin byggde folkhemmet och Göran Persson skattade,
            ja, brandskattade sönder det. Väljarna kan i september 2006 ge
            uppdraget till alliansen att renovera det förfallna folkhemmet
            och skapa förutsättningar för det nya.
          </note>
          <note>
            Jag vill också passa på att säga ett riktigt varmt tack till
            alla mina kolleger i utskottet för den här terminen och ett varmt
            tack till kanslipersonalen. Jag önskar er allesammans en riktigt
            god jul.
          </note>
          <note type="speaker">
            Anf. 89 MARIETTA DE POURBAIX-LUNDIN (m):
          </note>
          <note>
            Fru talman! Den socialdemokratiska bostadspolitiken är som en
            havererad skuta som driver vind för våg på ett stormigt hav med
            en kapten som navigerar efter utgångna sjökort och som hela tiden
            lappar hålen i skrovet med tillfälliga bidragsplankor. Han gör
            hellre det än att inse att det är dags att ta upp skutan för totalrenovering
            och modernisering och att det är dags att införskaffa uppdaterade
            sjökort.
          </note>
          <note>
            De senaste veckornas lägenhetsskandaler är nog den förskjutning
            i barlasten som fått bostadsskutan att sjunka till botten bortom
            all räddning. Nu kommer man att upptäcka att livbojen som kastas
            ut består av gammalt tungt skrot som ett tydligt resultat av Socialdemokraternas
            63 år vid makten under de senaste 72 åren.
          </note>
          <note>
            Fackföreningspampar, socialdemokratiska politiker, alltifrån
            kommunal- och landstingspolitiker till riksdagsledamöter, ja,
            till och med förre detta bostadsministern Lars-Erik Lövdén har
            myglat till sig och sina barn lägenheter i attraktiva lägen i
            Stockholms innerstad. Det moraliska moraset är fullkomligt.
          </note>
          <note>
            Fru talman! Två statsråd i regeringen, Jens Orback och Laila
            Freivalds, har gjort miljonklipp genom ombildning av hyresrätter
            till bostadsrätter samtidigt som samma regering, samma socialdemokrater,
            genomfört lagändringar för att försvåra och stoppa bostadsrättsombildningarna.
            Dubbelmoralen har verkligen fått flera kända ansikten. Varför
            har Socialdemokraterna så svårt att leva som de lär? Allt detta
            sker samtidigt som den socialdemokratiska bostadspolitiken sägs
            vara rosenskimrande bra, i vart fall om Socialdemokraterna får
            säga det själva.
          </note>
          <note>
            Min fråga till vänsterkartellen: Ser ni några som helst orsakssamband
            mellan er bostadspolitik och lägenhetsaffärerna? Vi andra, som
            inte är döva och blinda, ser haveriet, myglet, dubbelmoralen,
            den tudelade bostadsmarknaden där det råder bostadsbrist i 107
            kommuner och ett överskott på bostäder i 98 kommuner där tusentals
            lägenheter som är relativt nya och funktionsdugliga rivs varje
            år på skattebetalarnas bekostnad. Vi ser att i attraktiva områden
            är det många som får gå från hus och hem på grund av fastighets-
            och förmögenhetsskatt. Detta är ett sammanfattande facit på hur
            misslyckad den socialdemokratiska bostadspolitiken är.
          </note>
          <note>
            Skiljelinjerna i svensk bostadspolitik är tydligare än någonsin
            mellan en vänsterkartell som vill förbjuda, förhindra och stoppa
            och den borgerliga alliansen som vill tillåta, riva hinder och
            göra det möjligt.
          </note>
          <note>
            Moderaterna vill att bostadsmarknaden ska styras av människors
            efterfrågan och fria val. Bostadspolitiken ska ges förutsättningar
            för olika slags bostäder som kan tillgodose olika individers behov
            av trygghet och önskemål i olika skeden av livet. Med moderat
            politik får medborgarna råd och möjlighet att välja boende. Vi
            vill göra det möjligt för fler att äga sin egen bostad. Det ger
            förutsägbarhet och frihet för de boende. Äganderätten är en omistlig
            del i en demokrati som stärker människors oberoende, skapar trygghet
            och bidrar till integration.
          </note>
          <note>
            Fru talman! Här kommer nu en lista på det som behövs för att
            riva hindren för bostadsbyggandet och ta bort hindren för att
            folk ska kunna förverkliga sina livsdrömmar. Min fråga till vänsterkartellen
            är: Är ni beredda att ta bort dessa hinder? Det kan ju tyckas
            som tiotusenkronorsfrågan, men för Socialdemokraterna är frågan
            mer värd än så med tanke på vallöftet om 120 000 nya lägenheter
            under mandatperioden. Det är fler än jag som med spänning väntar
            på svaret. Här kommer nu listan:
          </note>
          <note>
            Långsiktighet i stället för kortsiktiga, tillfälliga bidrag.
            Ägarlägenheter för mångfaldens, integrationens och valfrihetens
            skull. Infrastruktursatsningar så att det går att bygga i till
            exempel Stockholmsområdet.
          </note>
          <note>
            Förenklat strandskydd för att behålla bland annat en levande
            skärgård året runt. Ändringar i skatteutjämningssystemet så att
            kommuner med tillväxt får behålla sina extra inkomster. Förenklad
            plan- och byggprocess.
          </note>
          <note>
            Bort med stelbent tillämpning av bullernivåer för att underlätta
            för byggnation i storstäder. Marknadsanpassad fri hyressättning
            för att hyresrätten över huvud taget ska kunna finnas kvar. Avskaffande
            av stopplagen, som hindrar folk från att omvandla sina hyresrätter
            till bostadsrätter och därmed kunna förverkliga sina livsdrömmar.
            Avskaffa fastighetsskatten, som drabbar alla boendeformer, hyresrätt,
            bostadsrätt och småhus. Bättre konkurrens inom bygg- och byggmaterialsektorn.
          </note>
          <note>
            Fru talman! Här skulle det som en parentes vara väldigt intressant
            att få en kommentar från vänsterkartellen med tanke på Byggnads
            blockad av det lettiska byggföretaget i Vaxholm och med tanke
            på vad ni själva skriver i betänkandet. Där går det bland annat
            att läsa att en förbättrad konkurrens inom regionen, och här menas
            Norden, Baltikum och Polen, skapar möjlighet till lägre bygg-
            och boendekostnader. Också arbetskraftens rörlighet nämns. Ni
            beskriver detta, och så säger ni att det här visar på en rad åtgärder
            som redan har vidtagits i syfte att på olika sätt stärka konkurrensen
            på byggmarknaden. Vad menar ni med allt detta?
          </note>
          <note>
            Fru talman! Nu kommer jag till några av Moderaternas budgetförslag.
            Räntebidrag och andra subventioner har bidragit till att driva
            upp boendekostnaderna. Systemet med eviga räntebidrag bör avvecklas
            samtidigt som fastighetsskatten avvecklas. Känslighetsanalysen
            i budgetpropositionen visar hur de stora kostnaderna för räntebidragen
            kan öka kraftigt vid ändrade förutsättningar, som till exempel
            ett kraftigt byggande, som nu alla vill ha, och/eller om räntorna
            stiger kraftigt.
          </note>
          <note>
            All erfarenhet visar att finansiering inte är något problem på
            de områden där staten håller sig borta. Det som behövs är långsiktighet
            och inte tillfälliga subventioner. Min fråga till vänsterkartellen
            är om ni håller med statsminister Göran Persson när han säger
            att det inte är mer av regleringar och subventioner som behövs
            för att få i gång bostadsbyggandet.
          </note>
          <note>
            Fru talman! För många ensamstående föräldrar lönar det sig föga
            att gå upp i arbetstid eller att gå från bidragsförsörjning till
            försörjning genom eget arbete. Det beror på att många ensamstående
            föräldrar befinner sig i de inkomstlägen där en ökning av inkomsten
            leder till att grundavdraget trappas ned, det vill säga att en
            ökning av lönen leder till att fribeloppet i beskattningen minskar
            samtidigt som bostadsbidraget minskar.
          </note>
          <note>
            Vi moderater vill råda bot på detta och föreslår förutom avdrag
            för arbetsinkomster även att bostadsbidraget ersätts med ett extra
            barnbidrag per barn och per månad för ensamstående föräldrar samt
            föräldrar som studerar. Detta extra barnbidrag ska utgå tills
            barnet är 18 år. För en ensamstående mamma som har två barn och
            jobbar 75 %, som tjänar 18 000 kr i månaden och bor i en trerumslägenhet
            på 70 kvadratmeter, skulle vårt förslag innebära att om hon började
            jobba heltid och fick en månadslön på 24 000 kr i månaden skulle
            hennes disponibla inkomst efter skatt öka med 4 700 kr i månaden.
            Marginaleffekten, det vill säga hur stor andel av hennes löneökning
            som försvinner i skatt och minskat bostadsbidrag, minskar från
            53 % som det är i dag till 21 % med Moderaternas förslag.
          </note>
          <note>
            I budgetpropositionen tar regeringen själv upp problematiken
            med att bostadsbidraget ger stora marginaleffekter, på över 50
            % som jag har visat. Det lönar sig sålunda dåligt att gå från
            deltidsarbete till heltid. Regeringen nöjer sig med detta konstaterande
            men gör ingenting åt det. Min fråga till vänsterkartellen: Tycker
            ni att det är bra med så stora marginaleffekter för ensamstående?
            Om inte, vad tänker ni göra åt det?
          </note>
          <note>
            Till slut har jag en bild med några siffror från verkligheten.
            I Stockholms stad står över 100 000 i bostadskö. I Stockholms
            innerstad färdigställdes 279 lägenheter tredje kvartalet i år.
            Av den öronmärkta miljarden kronor för bostadsbyggande i Stockholm
            som landshövdingen fick har han hittills bara betalat ut 14 miljoner
            kronor. Vilka slutsatser drar vänsterkartellen av detta?
          </note>
          <note>
            Fru talman! Med tanke på det totala socialdemokratiska bostadspolitiska
            haveriet skulle det vara ganska naturligt att kräva en bostadspolitisk
            haverikommission. Jag har dock kommit till slutsatsen att det
            är hundra gånger bättre att Sverige får en ny, borgerlig regering.
            Jag vill med de orden yrka bifall till reservation 1, men givetvis
            står vi moderater bakom samtliga våra reservationer och de särskilda
            yttranden vi har.
          </note>
          <note>
            Jag vill också i detta första inledande anförande, medan jag
            kommer ihåg det, passa på att tillönska utskottskansliet och alla
            ledamöter en god jul och ett gott nytt år.
          </note>
          <note type="speaker">
            Anf. 90 NINA LUNDSTRÖM (fp):
          </note>
          <note>
            Fru talman! Jag vill först påtala att vi i Folkpartiet liberalerna
            har ett särskilt yttrande när det gäller anslagsfördelningen och
            alltså inte deltar i beslutet angående punkt 1. Men jag vill också
            uppmärksamma kammaren på att det i betänkandet naturligtvis finns
            en tabell över Folkpartiets budgetförslag. Den tabellen är felaktig.
          </note>
          <note>
            Jag yrkar för att vinna tid bifall endast till den gemensamma
            borgerliga reservationen nr 13, men vi står naturligtvis bakom
            alla våra reservationer. Lars Tysklind kommer i sitt anförande
            att återkomma till Folkpartiets förslag i flera olika avseenden.
          </note>
          <note>
            Fru talman! De senaste tio åren har Socialdemokraterna regerat
            oavbrutet och haft många möjligheter att utveckla förutsättningarna
            för bostadspolitiken i riksdagen och i Sverige. Ett tungt ansvar
            vilar på samhällsbyggnadsminister Mona Sahlin, som tyvärr inte
            deltar i dagens debatt. Facit: Bostadsbrist i 109 av landets kommuner
            där 60 % av befolkningen bor.
          </note>
          <note>
            Tage Erlander har givit sin syn på hur man svarar det bostadssökande
            paret: Ställ er i bostadskö! Det är uppenbarligen ett recept som
            gäller än i dag från Socialdemokraternas sida.
          </note>
          <note>
            I Sverige byggs det få bostäder jämfört med i andra länder. Varför
            syns inte byggkranarna vid horisonten? Har ni tänkt på det? Ni
            som reser, se er omkring efter byggkranar nästa gång. I Helsingfors,
            i Bryssel och i Tokyo ser man byggkranar titt som tätt. Men inte
            i Stockholm och inte i de flesta kommuner i Sverige. Det finns
            dock några goda exempel även här i Sverige, och inte minst i den
            region som vi i dag befinner oss i.
          </note>
          <note>
            I morgon ska jag och några kolleger åka till Solna kommun. Det
            är en kommun där det faktiskt byggs, trots att förutsättningarna
            är så tuffa som de är. Vi ska träffa en kommunpolitiker bland
            många som vill framföra sina synpunkter och hoppas att riksdagen
            river de hinder som finns, ett folkpartistiskt kommunalråd som
            trots allt sett till att det byggs. Men det är tufft.
          </note>
          <note>
            Vår uppgift från Folkpartiets sida är i riksdagen att belysa
            alla de hinder som finns, de hinder som gör att det inte byggs.
            Men det finns också något som vi kan lära av andra länder i Europa.
            Vi är inte bäst i klassen. Bostadsbyggandet är lågt i Sverige
            sett till den efterfrågan som finns.
          </note>
          <note>
            Fru talman! Ökat bostadsbyggande förutsätter långsiktiga, tydliga
            och förutsägbara spelregler inte fler kortsiktiga, snåriga och
            snävt riktade bidrag. Det är en mening som jag upprepat många
            gånger i denna kammare.
          </note>
          <note>
            Folkpartiets politik tar sikte på att öka människors möjligheter
            att ta makten över det egna livet, att även råda över boendet.
            Inom bostadspolitiken innebär Folkpartiets förslag större utrymme
            för privat ägande, lägre fastighetsbeskattning, färre krångliga
            regleringar, ökad konkurrens i byggbranschen, tydligare marknadsmekanismer,
            pressade produktionskostnader för byggandet och en översyn av
            finansieringen av byggandet.
          </note>
          <note>
            Vi vill också förstärka den enskilda konsumentens möjligheter
            att efterfråga bostäder genom mer pengar i den egna plånboken.
            Friska människor i arbetsför ålder som kan arbeta ska kunna försörja
            sig själva. Kvinnor och män ska ha likvärdiga förutsättningar
            att kombinera familjeliv och yrkesliv så att även kvinnor kan
            leva på sin lön. Lika lön för lika arbete.
          </note>
          <note>
            Utanförskapet i det svenska samhället måste brytas. Folkpartiet
            har presenterat en rapport om hur vi ska motverka utanförskapet.
            Jag kan konstatera att utskottets majoritet yrkar avslag på alla
            de förslag som vi presenterat för att motverka segregationen.
          </note>
          <note>
            Vad vill då utskottsmajoriteten? Jo, utskottsmajoriteten vill,
            enligt ett regleringsbrev till Boverket, att man ska belysa utvecklingen
            av integrationen och segregationen i landet, och man ska utveckla
            lämpliga indikatorer för att följa upp integrationen och segregationen.
            Min fråga till utskottsmajoriteten är: Tror ni att dessa indikatorer
            kommer att motverka segregationen? Var är de konkreta förslagen?
            Ni säger nej till våra förslag, men vilka egna förslag har ni
            att komma med?
          </note>
          <note>
            Folkpartiet står bakom det övergripande bostadspolitiska målet
            som reviderades hösten 2002 och som lyder: Målet för bostadspolitiken
            är att alla ska ges förutsättningar att leva i goda bostäder till
            rimliga kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljö ska bidra till jämlika
            och värdiga levnadsförhållanden och särskilt främja en god uppväxt
            för barn och ungdomar. Vid planering, byggande och förvaltning
            ska en ekonomiskt, ekologiskt och socialt hållbar utveckling vara
            grund för verksamheten.
          </note>
          <note>
            Detta är ett övergripande mål som behöver tydliggöras genom delmål,
            som sedan också kan följas upp. Vi menar att bostadskonsumentens
            behov valfrihet, boendetrygghet, ett brett utbud av bostäder,
            fler ägarformer, hållbarhet ingår i det övergripande målet.
          </note>
          <note>
            Vad gäller byggande och förvaltning har vi specifikt lyft fram
            frågan om konkurrens och jämställdhet. Branschen behöver mera
            mångfald och fler kvinnor. Vi kan konstatera att utskottsmajoriteten
            säger nej till insatser för att öka antalet kvinnor i byggbranschen.
          </note>
          <note>
            Mål- och resultatredovisningen i budgetpropositionen behöver
            enligt vår mening förbättras. Vi menar att det fortfarande brister
            i transparens. Det är fortfarande svårt att uttyda hur de medel
            man anslagit använts.
          </note>
          <note>
            Investeringsbidragen, som hyllas av majoriteten, gillas inte
            av marknaden. Det kan vi konstatera. Vi säger även detta år nej
            till investeringsbidragen. De fyller inte den funktion som majoriteten
            anser att de ska fylla.
          </note>
          <note>
            Vi säger nej till byggsamordnare och ungdomsbostadssamordnare.
            Från Folkpartiets sida menar vi att det räcker med en samordnare
            som har helhetsansvaret för alla typer av bostadskonsumenter.
            Det är samhällsbyggnadsminister Mona Sahlin. Byggsamordnaren ska
            utveckla branschen, innovationerna och dela ut priser, står det
            i betänkandet. Han ska ha koll på företagens produktionskalkyler
            och stimulera fram nya sätt att bygga. Är detta verkligen en uppgift
            för en statlig tjänsteman?
          </note>
          <note>
            Att byggbranschen behöver mera utveckling är uppenbart, men i
            andra branscher brukar nyckelorden vara konkurrens, forskning
            och utveckling. Vi säger nej till dessa samordnare. Det räcker
            med en samordnare samhällsbyggnadsminister Mona Sahlin.
          </note>
          <note>
            Vi vill att man i stället tar fram nyckeltal för att följa utvecklingen
            vad gäller konkurrens, ökad konkurrensbevakning, produktutveckling
            och innovationer. Och vi måste se till att ta bort de hinder som
            motarbetar konkurrensen inom byggsektorn. Vi vill att 1 ½ miljon
            kronor i stället går till att ta fram nyckeltal för att förbättra
            beslutsunderlaget vad gäller internationella jämförelser, mångfald
            och inte minst kvinnor inom byggbranschen.
          </note>
          <note>
            Vi vill också renodla Boverkets roll. Vi anser det inte vara
            rimligt att en myndighet bedriver forskning och utveckling. Vi
            vill också renodla myndigheten utifrån dess roll gentemot SCB,
            det vill säga den statistik som produceras. Vi anser att i och
            med att vi inte vill ha de kortsiktiga bidragen kan man utifrån
            detta minska ramen. Vi anser det inte vara en uppgift för myndigheten
            att miljöutbilda byggnadsarbetare. Det kan finansieras genom arbetsgivarna.
            Det är mycket vi vill minska i detta avseende.
          </note>
          <note>
            Vad gäller räntebidragen är vi inte lika optimistiska som regeringen.
            Därför anser vi att ramen kan minskas. Vi går efter byggnadsindustrins
            volymer. Vi säger också nej till övriga kortsiktiga bidrag och
            anser att hissbidraget på 30 miljoner kronor näst intill är oseriöst.
          </note>
          <note>
            Vi vill också göra någonting åt bostadsbidragen och deras marginaleffekter
            som försätter många ensamstående kvinnor i fattigdomsfällan.
          </note>
          <note>
            Ja, vi har många förslag, och vi skulle gärna i dag vilja höra
            från majoriteten var deras förslag är. De lyser med sin frånvaro.
            Var är era förslag för att öka bostadsbyggandet? Vi hoppas få
            klarhet i dag, för det går inte att utläsa av betänkandet.
          </note>
          <note type="speaker">
            Anf. 91 STEN LUNDSTRÖM (v):
          </note>
          <note>
            Fru talman! Det är naturligtvis så att om tre ledamöter ställer
            sig i talarstolen och kräver svar på en massa frågor räcker inte
            min talartid. Jag hoppas ändå att i mitt anförande kunna svara
            på en hel del av dessa frågor.
          </note>
          <note>
            En fråga ska jag genast svara på, nämligen den som Marietta de
            Pourbaix-Lundin ställde om byggnadsarbetarna och blockaden. Jag
            stöder blockaden fullt ut, och den dag Byggnads behöver hjälp
            utanför porten ställer jag gärna upp som vakt.
          </note>
          <note>
            Fru talman! Vänsterpartiet har varit delaktigt i arbetet med
            den budget som ligger till grund för betänkandet. Som vid alla
            kompromisser finns det en del som vi är nöjda med och en del som
            vi är mindre nöjda med och som hade sett annorlunda ut om vi fått
            formulera en budget helt på egen hand.
          </note>
          <note>
            Efter att ha läst de borgerliga partiernas reservationer kan
            jag konstatera att deras förutsättningar för att göra det som
            vi gjort, nämligen en gemensam budget, är lika med noll. För att
            ta några exempel: Man ställer krav på avskaffande av bostadsbidraget,
            och man ställer krav på en utökning av bostadsbidraget. Man ställer
            krav på avskaffande av investeringsstöden för byggandet av studentbostäder,
            och man kräver utökat stöd för byggandet av studentbostäder. Man
            säger nej till kvantitativa mål för bostadspolitiken, och man
            ställer krav på kvantitativa mål för bostadspolitiken. Moderaterna
            kräver ett marknadsanpassat mål för bostadspolitiken, medan Centern
            och Kristdemokraterna i olika grad ställer krav på mer statlig
            styrning av bostadspolitiken.
          </note>
          <note>
            På punkt efter punkt visar borgarna faktiskt total oförmåga till
            en gemensam grundsyn och till gemensamma lösningar. Inte ens när
            det gäller avskaffandet av fastighetsskatten är man överens. Här
            förekommer allt från en snabb avveckling till en långsam avveckling
            och till införandet av en ny form av fastighetsbeskattning.
          </note>
          <note>
            Om utgiftsområde 18 används som utgångspunkt för budgetarbetet
            måste jag, med tanke på dem som gjort den här budgeten, säga att
            det för oss är ren barnlek jämfört med det ni skulle behöva för
            att klara av ert arbete.
          </note>
          <note>
            Fru talman! Vänsterpartiet har en rad reservationer i detta betänkande
            naturligtvis ingenting som påverkar vår gemensamma budget men
            som visar hur vi vill se en framtida bostadspolitik. Där hoppas
            jag att ni kan få en del av de svar ni tidigare efterlyst.
          </note>
          <note>
            Det råder i dag en mycket stor samstämmighet om att det byggs
            alldeles för lite i det här landet och om att alltfler har svårt
            att ta sig in på bostadsmarknaden. Bostadsbristen ökar inte bara
            i de så kallade överhettade områdena utan också i en rad kommuner
            runtom i Sverige. Det är faktiskt så illa att två tredjedelar
            av befolkningen i dag bor i kommuner med bostadsbrist. Huvudskälet
            till detta är att finna i den offentliga sektorns kraftiga neddragningar
            av stödet till bostadsproduktionen och i den mycket höga realräntan
            i dag.
          </note>
          <note>
            Ett sätt att öka de samhälleliga insatserna för att nå en rimlig
            nivå är att inom målet för bostadspolitiken sätta upp kvantitativa
            mål för byggandet. Kvantitativa mål innebär ett kontrakt med medborgarna
            om vilken ambition vi på den statliga nivån har. Dessutom är det
            mycket lätt att mäta utifrån verkligt utfall.
          </note>
          <note>
            Om Vänsterpartiet hade fått råda skulle det i målet för bostadspolitiken
            ha stått att under en tioårsperiod ska 40 000 lägenheter per år
            byggas, varav minst hälften hyresrätter.
          </note>
          <note>
            Vi vet att behovet av hyresrätter är stort, och vi vet att dagens
            låga bostadsbyggande leder till hämmad tillväxt, till ökad segregation
            och till minskad rörlighet på både bostadsmarknaden och arbetsmarknaden.
          </note>
          <note>
            Dessutom vet vi att under de närmaste 1520 åren behöver vi bygga
            om och renovera i storleksordningen 1,3 miljoner lägenheter i
            flerbostadshus. Många av dessa hus finns i vad som brukar kallas
            för miljonprogramsområdena.
          </note>
          <note>
            Det handlar om stambyten, ventilation, elsystem, fasader och
            så vidare. Om vi inte får i gång renoveringarna och ombyggnationen
            kommer stora delar av det värde som finns i beståndet att gå förlorade,
            och vi kommer att se alltfler människor fara illa till följd av
            en alltför låg boendestandard.
          </note>
          <note>
            I dag renoveras ungefär 20 000 lägenheter om året, men behovet
            är antagligen minst det tredubbla. Därför borde vi i det bostadspolitiska
            målet också ha skrivit in att 60 000 lägenheter årligen ska renoveras.
            Men, fru talman, det räcker naturligtvis inte att skriva mål,
            utan man måste också ge redskap för att kunna uppfylla målen.
            Detta för mig över till reservation 25 där vi försöker visa på
            hur det framtida bostadsfinansieringsstödet borde vara utformat.
          </note>
          <note>
            Det grundläggande nyproduktionsstödet i form av räntebidrag har
            sedan Danellsystemets införande urholkats och räcker inte längre
            dels därför att subventionsnivån är för låg, dels därför att schablonbeloppen
            för produktionskostnaderna inte räknats upp på tio år. Detta har
            medfört att det i det närmaste har blivit omöjligt att producera
            hyreslägenheter på en rimlig hyresnivå.
          </note>
          <note>
            Resultatet av detta är ett alltför lågt byggande, ökade köer
            och ökad bostadslöshet men också att vi under de senaste åren
            har tvingats kompensera räntebidragssystemet med tillfälliga investeringsstöd
            som nu gäller fram till år 2006.
          </note>
          <note>
            Med tanke på den planeringsprocess som föregår en nybyggnation
            är det av största vikt att vi så snart som möjligt redovisar hur
            det framtida stödet ska se ut, och då inte bara för nyproduktion
            utan även för ombyggnation.
          </note>
          <note>
            Räntebidragets värde när det gäller ombyggnation har sjunkit
            från 50 % av investeringen till 7 % i dag. Om vi inte skapar rimliga
            boendekostnader efter renoveringarna kommer många av dem som bor
            i miljonprogramsområdena att få hyresökningar som de inte klarar
            av. Det handlar då ofta om ensamstående kvinnor med barn och om
            stora invandrade familjer som har låga inkomster eller inga inkomster
            alls.
          </note>
          <note>
            Fru talman! Vi ska tillsammans med Miljöpartiet och Socialdemokraterna
            sätta oss ned och gemensamt försöka lösa dessa problem. Men jag
            vill samtidigt här och nu visa på vilka våra ingångsbud här är.
          </note>
          <note>
            För det första ska det vara fullt möjligt att ersätta både räntebidraget
            och det tillfälliga investeringsstödet med ett nytt enhetligt
            och långsiktigt investeringsstöd.
          </note>
          <note>
            För det andra ska stödet villkoras med rimliga hyresnivåer och
            inte omfatta bara små lägenheter.
          </note>
          <note>
            För det tredje ska miljökraven på stödet vara mycket tydliga.
          </note>
          <note>
            För det fjärde ska stödet omfatta nyproduktion, ombyggnation
            och byggande av studentbostäder.
          </note>
          <note>
            Fru talman! En förutsättning för allas lika rätt till bostad
            är, förutom ett samhälleligt investeringsstöd, ett riktat stöd
            till de hushåll som har svårast att klara av sina boendekostnader.
            Bostadsbidraget har varit, och är i viss mån, ett utmärkt bostadspolitiskt
            instrument som ger oss större möjligheter att uppnå de mål om
            allas rätt till goda bostäder till rimliga kostnader som i alla
            fall de flesta av oss är överens om.
          </note>
          <note>
            Tyvärr inser inte alla partier detta, utan man vill på olika
            sätt omforma bostadsbidraget till ett familjepolitiskt redskap.
            Detta vore att ta ytterligare ett steg bort från den sociala och
            för den delen också den solidariska bostadspolitiken. Man kommer
            då att avhända sig ett viktigt redskap för att uppnå de bostadspolitiska
            målen.
          </note>
          <note>
            Jag hoppas och tror att även Socialdemokraterna delar vår uppfattning
            om bostadsbidragens bostadspolitiska betydelse. Därför ställer
            jag en mycket enkel ja- eller nej-fråga till Socialdemokraternas
            företrädare: Delar ni vår syn på bostadsbidraget?
          </note>
          <note>
            Fru talman! Problemet med bostadsbidragen är inte att de i grunden
            är felaktiga utan snarare att de inte längre uppfyller de krav
            som man rimligen kan ställa. Vi har under en rad år föreslagit
            förändringar och förbättringar, och vi fortsätter med att göra
            detta. I budgeten har vi kommit överens om att höja barndelen
            i bostadsbidraget. Det är bra, men det räcker inte. Vi vill se
            fler förändringar.
          </note>
          <note>
            Hyres- och inkomstgränserna har inte förändrats sedan år 1996.
            Därmed har bostadsbidragets värde försämrats, och alltfler grupper
            har tappat ett nödvändigt stöd. Det är dags att göra denna uppräkning
            och att indexera.
          </note>
          <note>
            En paragraf om god tro måste införas för att öka tilltron till
            systemet för dem som har svårast att beräkna sina inkomster. I
            viss mån har vi fått gehör för våra synpunkter genom höjningen
            av det så kallade förlåtandeintervallet. Men fortfarande skulle
            vi, precis som finns i Danmark, behöva ett förlåtandeintervall
            om högst 20 000 kr.
          </note>
          <note>
            Tillfälliga engångsinkomster till exempel i form av avgångsvederlag
            som betalas ut vid ett tillfälle men som omfattar ersättning för
            flera år borde inte få påverka bostadsbidraget och innebära krav
            på återbetalning.
          </note>
          <note>
            Kapital- och förmögenhetsuppgifter måste kunna kontrolleras av
            Riksförsäkringsverket detta för att också minska riskerna för
            fusk och för att öka trovärdigheten för bostadsbidragssystemet.
          </note>
          <note>
            28-årsgränsen måste tas bort. Det livslånga lärandet hyllas av
            alla. Ska vi förverkliga det måste vi se till att de ekonomiska
            möjligheterna finns. Därför kan vi inte ha ett system som omöjliggör
            för dem som är över 28 år och som dessutom saknar barn att ta
            del av det livslånga lärandet. Men inte bara för dem som vill
            studera är det viktigt med möjligheten till bostadsbidrag.
          </note>
          <note>
            Hemlösekommittén visade på betydelsen av bostadsbidrag också
            för den stora grupp av hemlösa människor som inte har barn och
            som är över 28 år. Om man hade tillgång till bostadsbidrag skulle
            man lättare kunna ta sig in på bostadsmarknaden.
          </note>
          <note>
            Utifrån vad jag sagt om bostadsbidragen yrkar jag bifall till
            vår reservation 46 under punkt 26.
          </note>
          <note>
            Vi har också en reservation om förorenad mark. Vi vet att vi
            behöver bygga ut i storstäderna. Många gånger är den mark som
            är lättbebyggd redan bebyggd, eller också är den lättbebyggda
            marken ganska värdefull park- eller åkermark som helst inte alls
            ska bebyggas. Därför är det viktigt att se till att de pengar
            som nu går till Naturvårdsverket också i viss utsträckning kan
            gå till sanering av förorenad mark så att vi kan bygga inne i
            storstäderna.
          </note>
          <note>
            Slutligen har vi hissbidraget. Jag håller med dem som sagt att
            hissbidraget nästan var löjligt. Det blev till och med väldigt
            löjligt när det bara varade i ett år. Hissbidraget är viktigt;
            det är viktigt för tillgängligheten.
          </note>
          <note>
            Det finns i det här landet ungefär 75 000 trappuppgångar i hus
            med tre våningar eller mer som i dag saknar hiss. Hissbidraget
            är en viktig förutsättning för att kunna leva upp till detta med
            kvarboende och för att minska kostnaderna för särskilda boenden
            liksom för att öka tillgängligheten och möjligheterna för människor
            att umgås även med vänner och bekanta som inte klarar av att gå.
            Hissbidraget behövs alltså. Vi i Vänsterpartiet återkommer till
            frågan. Vi klarade inte detta den här gången. Men vi kommer tillbaka
            vid nästa budgetförhandling, och då kräver vi inte 30 miljoner.
            Vi hade hoppats att de 30 miljonerna nu skulle vara en start på
            något. Hissbidraget kommer, om Vänsterpartiet får styra, att vara
            en del av det framtida produktionsstödet.
          </note>
          <note>
            Sedan vill jag kort nämna lägenhetsaffärerna. Jag är lika upprörd
            som alla andra över klippare och folk som går före kön. Det beror
            inte på socialdemokratisk politik. Jo, i viss mån, men det beror
            framför allt på en borgerlig politik där man avskaffade bostadsanvisningslagen
            och tog bort lagen om obligatorisk bostadsförmedling, de instrument
            vi har för att kunna fördela bostäder på ett rättvist sätt. De
            instrumenten valde borgarna, när de hade makten sist, att plocka
            bort. Skammen för det som har hänt delar ni med socialdemokratin.
            Socialdemokraterna har än så länge, men jag tror att ganska snart,
            inte orkat återinföra de här lagstiftningarna. Tillsammans kan
            vi göra det, och vi tillsammans kan vi få stopp på myglet och
            det andra.
          </note>
          <note type="speaker">
            Anf. 92 MARIETTA DE POURBAIX-LUNDIN (m) replik:
          </note>
          <note>
            Fru talman! Det här senaste var mycket häpnadsväckande det är
            den borgerliga politiken som har gjort att vi har de här bostadsskandalerna.
            Jag måste igen påminna Sten Lundström om att Socialdemokraterna
            styrt i oavbruten följd de senaste tio åren. Ni har varit med
            i sex av dessa år. Socialdemokraterna har styrt i 63 av de senaste
            72 åren. Så har du mage att säga att det är den borgerliga politiken
            som har gjort att vi har de här bostadsskandalerna. Du har själv
            varit med i sex år. Varför har du inte gjort någonting åt det
            tillsammans med Socialdemokraterna? Då kommer jag till det andra.
            Det är häpnadsväckande att höra vänsterpartister, i och för sig
            inte första gången och förmodligen inte heller sista gången, prata
            som om ni befann er i opposition. Ni ingår ju för fasen i majoriteten.
            Ni ingår i en majoritet med socialdemokrater och Miljöpartiet,
            och det har ni gjort i sex år. Ni har haft all möjlighet att påverka
            politiken. Så står Sten Lundström här i talarstolen och ställer
            en fråga till Socialdemokraterna: Är ni beredda att ställa upp
            på min politik? Ni har haft många år på er att försöka påverka,
            och det enda ni lyckats påverka är hissbidraget under en väldigt
            kort tid. Det är vad Vänsterpartiet har lyckats åstadkomma.
          </note>
          <note>
            Min fråga är: Har ni någon gång haft något långsiktigt mål för
            bostadspolitiken i vänsterkartellen? Allt som Sten Lundström talade
            om kommer år 2007 då han förmodligen hoppas att han ska förlora
            valet. Vad är det långsiktiga mål ni har tillsammans?
          </note>
          <note>
            Min andra fråga handlar om marginaleffekterna för de ensamstående,
            som jag pratade ganska mycket om och som jag trodde möjligtvis
            skulle finnas någon liten lösning för från vänsterkartellens sida
            för att komma till rätta med detta. Ni skriver själva om detta
            i budgetpropositionen. Finns det en lösning? är min andra fråga.
          </note>
          <note type="speaker">
            Anf. 93 STEN LUNDSTRÖM (v) replik:
          </note>
          <note>
            Fru talman! Jag ska börja med att kommentera de sex åren. Under
            alla de här sex åren har jag skrivit en motion om allas rätt till
            bostad. I den motionen har jag föreslagit bostadsanvisningslag
            och obligatorisk bostadsförmedling för att komma ifrån det osolidariska
            sättet att fördela bostäder. Under alla dessa sex år har moderater,
            kristdemokrater, folkpartister, centerpartister och även socialdemokrater
            röstat emot. Ni har ett gemensamt ansvar för ni vill inte ge redskap
            för ett socialt fördelande av bostäder. Ni ställer er utanför
            och förlitar er på marknaden, som har visat att den inte klarat
            av det sedan de här instrumenten försvann.
          </note>
          <note>
            Naturligtvis har vi samtal om långsiktiga lösningar. När vi införde
            investeringsstödet och när vi sedan införde momsrättsöverföring
            var det därför att vi tillsammans vill ha en bild som visar att
            vi inte klarar av att producera de hyresrätter som vi rimligen
            bör producera för att ge alla rätten till en god bostad.
          </note>
          <note>
            Därför infördes de här systemen. Vi ställde oss bakom de systemen.
            Nu ser vi att de inte är tillräckliga och behöver utvecklas. Som
            jag sade är det här vårt inspel till de förhandlingar om de långsiktiga
            lösningarna som vi nu ska ha. Vi ska se till att de finns i god
            tid innan valet så att vi tillsammans i den majoritet som finns
            kan redovisa för väljarna hur vi långsiktigt tänker lösa problemen.
          </note>
          <note type="speaker">
            Anf. 94 MARIETTA DE POURBAIX-LUNDIN (m) replik:
          </note>
          <note>
            Fru talman! Det ska bli intressant när Lilian Virgin kommer upp,
            så får vi se en förhandling inför öppen ridå mellan Vänsterpartiet,
            Socialdemokraterna och Miljöpartiet. Det ska som sagt bli väldigt
            intressant.
          </note>
          <note>
            Nu kan jag konstatera det som jag nog har sagt ganska många gånger
            i talarstolen. Vänsterpartisterna vill hellre förmedla och fördela
            saker än att se till att det finns något att förmedla och fördela.
            Ni gillar köer. Varför inte se till att det byggs i stället? Varför
            lägga energin på att förmedla och fördela saker?
          </note>
          <note>
            Det är som jag sade, ni vill förhindra, försvåra och stoppa.
            Det är vad ni vill göra i stället för att tillåta och riva hinder
            och göra det möjligt för folk att bo som de vill. Ni stoppar olika
            bostadsalternativ. Ni stoppar ägarlägenheter, för att ta ett exempel.
          </note>
          <note>
            Fru talman! Tillbaka till min fråga som jag inte fick något svar
            på över huvud taget. Jag kanske förstår varför. Den gällde marginaleffekterna
            för de ensamstående som är enorma med dagens bostadsbidrag. Jag
            kan inte förstå när Sten Lundström pratar om solidaritet och om
            att vara solidarisk. Vad är det för solidariskt med att ha ett
            system som gör det omöjligt för en ensamstående att gå från bidragsberoende
            eller från ett deltidsjobb upp till ett heltidsjobb därför att
            hon får nästan ingenting kvar i plånboken på grund av marginaleffekterna
            med skatter och bidrag? Var ligger det solidariska och rättvisa
            i detta?
          </note>
          <note type="speaker">
            Anf. 95 STEN LUNDSTRÖM (v) replik:
          </note>
          <note>
            Fru talman! Jag ska börja med förmedla och fördela. Jag påpekar
            i mitt anförande att vi måste få fart på bostadsbyggandet. Vi
            är överens, och jag sade det också. Vi är överens om att det byggs
            för lite. Jag visade på våra vägar för att öka ett byggande. Det
            innebär inte att det inte behövs ett sätt att socialt och solidariskt
            fördela bostäder. Jag har varit runt i landet och sett att även
            i kommuner där man river bostäder sover folk utomhus, detta därför
            att vi saknar redskap för att fördela och förmedla på ett rättvist
            sätt. Det är inte bara i storstäderna som det blir övergrepp av
            den här formen utan även på mindre orter.
          </note>
          <note>
            När det gäller marginaleffekter är det en sak som jag har lärt
            mig, och det är att de används för att på något sätt plocka bort
            det stöd och det skydd från de människor som behöver det bäst.
            Det har inneburit kraftiga skattesänkningar för folk med höga
            inkomster. Ert förslag innebär också detta. Det är ett lysande
            exempel. Jag känner inte många ensamstående kvinnor som jobbar
            75 % och får 18 000 i månaden. Jag vet inte vilka kategorier det
            är. Jobbar man i hemtjänsten och jobbar 75 % får man vara glad
            om man kommer upp i 10 000 i månaden. Om man skulle gå upp i fulltid
            skulle man få 14 000. Då skulle man fortfarande behöva ett bostadsbidrag
            som var riktat just efter ens boendekostnad och lön. Det är det
            som är den stora skillnaden. Ert förslag kommer bara att innebära
            att de som är allra fattigast och de som har störst behov av bostadsbidrag
            inte kommer att få det stöd de behöver. Bostadsbidragets marginaleffekter
            spelar mig ingen roll. Jag vill stötta de människor som har ett
            faktiskt behov att kunna bo bra och bo på ett sätt som är rimligt
            utifrån deras förutsättningar.
          </note>
          <note type="speaker">
            Anf. 96 RAGNWI MARCELIND (kd) replik:
          </note>
          <note>
            Fru talman! Det är intressant att höra Sten Lundströms retorik
            när han försöker ge en bild av en oenig borgerlighet. Han sade
            så här: På punkt efter punkt visar borgerligheten oenighet. Budgeten
            hör till rena barnleken för majoriteten. Så växlar han direkt
            över till sina egna reservationer, och det snällaste man kan säga
            om detta att det var väldigt opedagogiskt.
          </note>
          <note>
            Frågan för mig är: Hur känns det för Sten Lundström att stå här
            i kammaren och försöka framhålla en enig majoritet, samtidigt
            som hela inlägget handlar om det Sten Lundström inte är nöjd med?
            Dessutom försöker han kohandla med majoriteten inför öppen ridå.
            Det skulle ha varit jätteintressant att ha varit en liten fluga
            och lyssnat på vad Vänsterpartiet fick ut av kohandlingen för
            att de ställde upp på utskottsinitiativet. Men det är väl en väl
            förborgad hemlighet. Hade jag varit Sten Lundström hade jag varit
            mer oroad över det som vi kunde läsa i Dagens Nyheter där Ohly
            kallar samarbetskompisarna miljöpartisterna för principlösa. Han
            menar att Göran Persson har ett uselt ledarskap, att Socialdemokraterna
            är högervridna och att Vänsterpartiet är osynliggjort och utfryst.
            Om Sten Lundström delar den här uppfattningen är det anledning
            att vara mer orolig för den här majoriteten som hugger varandra
            i ryggen på det sättet än för alliansen som i alla fall är enig
            om att vi ingenting vill hellre än att söka få till stånd ett
            bostadsbyggande i Sverige. Det här skulle jag vilja att Sten Lundström
            bemöter. Det är avgörande för ert samarbete.
          </note>
          <note type="speaker">
            Anf. 97 STEN LUNDSTRÖM (v) replik:
          </note>
          <note>
            Fru talman! Jag tycker inte att det är särskilt opedagogiskt
            att först ställa sig bakom en budget, säga att man ställer upp
            på budgeten och sedan dessutom visa på att man vill gå vidare.
            Jag tycker att det är mycket pedagogiskt. Jag tycker dessutom
            att det är ett väldigt sjyst sätt att redovisa sin politik. Politik
            är inte något statiskt som innebär att den senaste uppgörelsen
            är den sista. Varje uppgörelse flyttar vi fram mot nästa.
          </note>
          <note>
            Jag har inte förhandlat öppet. Jag vill bara ha ett svar från
            socialdemokratin på en enkel fråga, om man fortfarande tycker
            att bostadsbidragen huvudsakligen är ett bostadspolitiskt redskap
            eller inte.
          </note>
          <note type="speaker">
            Anf. 98 RAGNWI MARCELIND (kd) replik:
          </note>
          <note>
            Fru talman! Jag lägger märke till att Sten Lundström inte svarar
            på om han delar sin partiledares uppfattning att miljöpartister
            är principlösa, Göran Perssons ledarskap uselt, Socialdemokraterna
            högervridna och Vänsterpartiet osynliggjort och utfruset ur arbetet.
            Jag skulle gärna vilja veta om Sten Lundström har den uppfattningen.
          </note>
          <note>
            Han säger att det inte är opedagogiskt, att det är ett sjyst
            sätt att visa sin politik. Hur sjyst är det då inte från borgerligheten
            att demonstrera sin politik på det sätt vi gör? Men den angriper
            ju Sten Lundström. Då måste vi ändå få försvara oss och säga att
            det förfaringssätt vi har är bättre än det Sten Lundström har
            som har gått in i en koalition med majoriteten och sedan ställer
            sig i kammaren, ställer upp villkor och vill ha svar från Socialdemokraterna
            inför hela borgerligheten. Varje uppgörelse i sig, säger Sten
            Lundström, är ett steg i rätt riktning. Jag är övertygad, Sten
            Lundström, att den dag vi får en ny regering med de borgerliga
            samarbetspartierna kommer varje uppgörelse att vara ett steg i
            rätt riktning. Det kommer att vara ett rejält fall framåt. Jag
            tror att oenigheten i vänsterkartellen är mycket större i mycket
            mer grundläggande och avgörande frågor för Sveriges framtid. Det
            handlar om utrikespolitik, säkerhetspolitik, arbetsmarknadspolitik
            och näringspolitik. Det är något som borde oroa alla svenska medborgare.
            Det oroar mig mer än att vi i den så kallade alliansen inte är
            riktigt överens om bostadsbidragens utformning och så vidare.
            Jag skulle gärna ha gett dig ett långt svar, men nu har min talartid
            gått ut.
          </note>
          <note type="speaker">
            Anf. 99 STEN LUNDSTRÖM (v) replik:
          </note>
          <note>
            Fru talman! Det jag försökte visa på i er politik och det som
            skiljer sig från oss som nu har samarbetat är att vi alla fall
            går åt samma håll. När jag läser era reservationer upptäcker jag
            att ni springer från centrum, och sedan springer ni åt olika håll.
            Det är klart att om man springer tillräckligt långt möts man i
            centrum igen. Det är väl det ni får göra, misstänker jag. Men
            det är lång väg att springa innan man möts igen i mitten.
          </note>
          <note>
            Jag konstaterar om investeringsstöd till studentbostäder att
            Moderaterna säger att det ska man inte ha och Centerpartiet att
            man ska ha lite mer av det. Ni har över huvud taget inte samma
            riktning i er politik. Vi har haft samma riktning. Vi har gått
            in för att bygga. Vi har försökt skapa förutsättningar för att
            bygga. Nu måste vi gå vidare, för det här räcker inte.
          </note>
          <note>
            När det gäller debatten om vad Lars Ohly har sagt om mina vänner
            i alliansen tänker jag inte ta den debatten. Jag föreslår att
            du tar den debatten med Lars Ohly någonstans ute på stan. Jag
            tror att det är mycket bättre.
          </note>
          <note type="speaker">
            Anf. 100 NINA LUNDSTRÖM (fp) replik:
          </note>
          <note>
            Fru talman! Det lockar även fram en kommentar från min sida när
            Sten Lundström säger att det finns en samstämmighet om att det
            byggs för lite. Då skulle jag vilja veta konkret vad Vänsterpartiet
            har gjort för att det skulle byggas mer. Den politik som ni har
            drivit med de så kallade investeringsbidragen, som vi också hörde
            från talarstolen, visar på att marknaden, det vill säga de som
            bygger, inte är intresserade av dem. Jag skulle vilja veta på
            vilket sätt Vänsterpartiet anser att mer av detsamma som inte
            har fungerat kommer att lösa problemen framåt. Det är den första
            frågan. Hur tänker ni se till att det byggs mer med mer av samma
            politik när man har underkänt det tidigare?
          </note>
          <note>
            Det andra är segregationen. I utskottets betänkande finns det,
            som jag sade från talarstolen, ett uppdrag till Boverket att ta
            fram nyckeltal. Jag skulle vilja veta vad Vänsterpartiet tänker
            göra åt segregationen och inte minst bostadssegrationen. Ni motverkar
            ombildning av hyresrätter till bostadsrätter. I de flesta av de
            här områdena är det till hundra procent hyresrätter. Ni vill inte
            ha ägarlägenheter. Ni går emot det som skulle kunna blanda upplåtelseformerna.
            Jag skulle vilja veta varför. Vad är alternativet från Vänsterpartiets
            sida för att se till att också boendet blir en viktig faktor för
            att motverka segregation?
          </note>
          <note type="speaker">
            Anf. 101 STEN LUNDSTRÖM (v) replik:
          </note>
          <note>
            Fru talman! Vad har vi gjort? Vi har försökt med de här bidragen.
            Det räcker inte hela vägen. Vi måste förstärka dem, se till att
            de blir permanenta och, precis som ni brukar säga själva från
            er sida, det måste vara långsiktighet i det. Det är vad vi kommer
            att försöka skapa.
          </note>
          <note>
            Marknaden har inte visat sig intresserad, säger man. Jag tycker
            att det är värre än så. Marknaden har över huvud taget inte visat
            sig intresserad av att bygga till folk med låga inkomster de senaste
            tio åren. Om inte marknaden är intresserad av att skapa de bostäder
            som folk behöver och efterfrågar får vi väl se till att skapa
            en sådan marknad. Om inte det privata kapitalet vill göra det
            får vi väl se till att de kommunala bostadsföretagen återigen
            sätter i gång sin egen byggverksamhet, gärna ihop med kooperationen.
            Jag hade gärna sett sådana initiativ. Att ha en bostad eller inte
            överlåter jag aldrig på marknaden. Det är ett politiskt beslut.
          </note>
          <note>
            Vi löser naturligtvis inte segregationen genom att Boverket tar
            fram nyckeltal. Men för att lösa segregationen kan vi behöva en
            del kunskap som inte alltid finns. Så det är säkert bra.
          </note>
          <note>
            Tänk om Folkpartiet hade stött våra förslag på obligatorisk boendeplaneringsprogram
            där man klart ska redovisa åtgärder för att bryta segregationen
            och visa på hur man bygger blandade upplåtelseformer, hur vi bygger
            fler hyresrätter ute i Limhamn i Malmö, hyresrätter ute på Djurgården
            och i Djursholm, hur vi bryter upp de riktigt segregerade enklaverna
            som finns runtom i vårt land där den vita rika övre medelklassen
            bor, där det inte finns tillgång till hyresrätter och där det
            är viktigt att bygga hyresrätter. Om man bara omvandlar en rad
            hyresrätter till bostadsrätter och tror att man på det viset blandar
            bebyggelsen minskar man tillgången till hyresrätter. Den dagen
            Folkpartiet är berett att ställa upp på att vi måste bygga hyresrätter
            i de områden där det i dag i stort sett inte finns alls kan vi
            börja prata om blandad bostadsbebyggelse.
          </note>
          <note type="speaker">
            Anf. 102 NINA LUNDSTRÖM (fp) replik:
          </note>
          <note>
            Fru talman! Inte ens de så kallade offentligtägda företagen,
            kommunala bostadsföretag, har byggt hyresrätter. Marknaden gick
            ju fullständigt i stå i och med att det blev politikerhyror som
            sattes inte minst genom Annika Billströms agerande i Svenska Bostäders
            styrelse. Den osäkerhet som det innebär att vidta de investeringar
            som krävs är en grundfaktor. Hur tänker Vänsterpartiet förhålla
            sig till en reformerad hyressättning för nyproduktion? Det är
            en oerhört grundläggande faktor som kommer från hela marknaden
            och där det finns stor konsensus om att det är en viktig bit i
            att kunna utveckla och bygga nytt, även hyresrätter.
          </note>
          <note>
            Sten Lundström återkommer till att lösningen inte är att ombilda
            hyresrätter till bostadsrätter. Hur ska man då göra i en stadsdel
            med 100 % hyresrätter? På alla ställen går det inte att kompletteringsbygga.
            Om det finns ett behov från människor och önskemål om att få äga
            sin bostad, varför ska Vänsterpartiet motverka det? Hur ser ni
            på bostadskonsumentens möjligheter att påverka sin vardag och
            att ta makt över sitt eget liv? Varför är ni sådana motståndare?
            Det borde vara någonting som gynnar alla. Bostadskonsumenterna
            blir nöjda. Alla blir nöjda. Dessutom påverkar det det kommunala
            självstyret.
          </note>
          <note>
            Jag vill höra från Sten Lundström vilka konkreta åtgärder ni
            har att komma med vad gäller segregation. Jag har hitintills inte
            hört någonting. Hur ser ni på en reformering av hyressättningssystemet
            så att det blir möjligt att bygga hyresrätter igen?
          </note>
          <note type="speaker">
            Anf. 103 STEN LUNDSTRÖM (v) replik:
          </note>
          <note>
            Fru talman! Det är naturligtvis omöjligt att på två minuter svara
            på båda de frågorna. Men låt oss försöka lite grann när det gäller
            att bryta segregationen.
          </note>
          <note>
            Under de senaste åren har jättelika omvandlingar från hyresrätt
            till bostadsrätt skett i det här landet, långt mycket mer än vad
            det nyproducerats hyresrätter. Den dag Folkpartiet är berett att
            säga att dessa lägenheter ska ersättas, och då i de områden där
            äganderätten är fullständigt dominerande, när vi är beredda att
            bygga hyresrätter ute på Djurgården, i Limhamn i Malmö, i de stora
            villaområdena det behöver inte bli på höjden; att bygga hyresrätter
            på marken är en jättebra idé och något jag tycker man skulle göra
            mycket mer och att omvandla villor till hyresrätter runtom i landet,
            då har inte heller jag något problem med detta. Men än så länge
            har omvandlingen från hyresrätt till bostadsrätt inneburit att
            tillgången på hyresrätter och därmed möjligheten att bo bra har
            minskat, och detta har hitintills ökat segregationen.
          </note>
          <note>
            Det har ökat segregationen i innerstäderna. Det har ökat segregationen
            i de områden i exempelvis Malmö som är genuina bostadsrättsområden,
            jättelika kolosser där det fattas hyresrätter. Där ökar segregationen.
            Kvar blir tyvärr de här öarna med hyresrätter.
          </note>
          <note>
            Med er politik att omvandla ytterligare fler av dessa hyresrätter
            utan att ersätta dem någon annanstans kommer segregationen bara
            att öka. Vi kommer att få en allt större del av bostadsmarknaden
            som är avhängig att du har pengar och kan betala för att bo. Du
            förvandlas från att vara en samhällsmedborgare till en kund på
            en bostadsmarknad. Det är inte jag intresserad av.
          </note>
          <note>
            Segregationen bryter vi genom en ordentlig samhällsplanering.
            Rösta därför gärna för Vänsterpartiets förslag om obligatorisk
            boendeplanering! Det är på det sättet vi kan bryta detta.
          </note>
          <note type="speaker">
            Anf. 104 RIGMOR STENMARK (c):
          </note>
          <note>
            Fru talman! Balans i livet Det är snart jul. Vi är inne i adventstiden.
            Är det någon mer än jag som väntar på och längtar till några dagars
            julstämning, julklappar och julmat men framför allt julefrid,
            tända ljus och julsånger? Jag skulle tro det. Vi människor behöver
            alltemellanåt dagar av vila för att kunna prestera ett bra arbete.
            Det är nödvändigt för att få balans i livet.
          </note>
          <note>
            Önskelistor hör också julen till i min familj. Jag tror inte
            att det är något unikt. Önskelistor har vi, får vi och skriver
            vi. Det är spännande. Man får inte allt man önskar, men önskar
            gör vi ändå. Det är kreativt.
          </note>
          <note>
            Fru talman! Balans i livet önskelistor ja, det har jag även satt
            som rubrik på mitt anförande om utgiftsområdet Samhällsplanering,
            bostadsförsörjning och byggande.
          </note>
          <note>
            Balans i livet Bostaden, arbetet, maten inget av detta kan stå
            för sig självt. Allt behövs. Alla de tre ingredienserna är grundläggande
            behov för att få balans i livet.
          </note>
          <note>
            Jag tycker att det är alldeles utmärkt att vi har fått ett samhällsbyggnadsdepartement.
            Jag hoppas att man där ska ta ett samlat grepp även på vårt ansvarsområde.
            Jag tycker att det är bra med en samhällsbyggnadsminister som
            tar ett samlat ansvar, även om jag undrar var hon är i dag. Det
            är oerhört viktigt att inget kommer bort. Bostadsfrågorna får
            inte komma med bara på ett hörn utan måste ha sin beskärda del
            för att samhällsbyggnaden ska bli bra.
          </note>
          <note>
            Önskelistor Ja, man kanske kan kalla programförklaringar och
            partimotioner för det. Men för det politiska arbetet är detta
            väldigt bra arbetsinstrument som genomsyrar hela året i riksdagsarbetet.
          </note>
          <note>
            Centerpartiet har i sin önskelista, sin partimotion för detta
            utgiftsområde, lagt fram förslag på hur vi vill använda de medel
            som finns för bostadsutskottets område, en önskelista som inte
            heller i år har anammats av majoriteten. Centerpartiet har därför
            valt att inte delta i beslutet om anslagsfördelningen men redovisat
            detta i ett särskilt yttrande som finns i sin helhet i detta betänkande.
          </note>
          <note>
            Centerpartiets budgetförslag med förslag till utgiftstak, anslagsfördelning
            och skatteförändringar ska ses som en helhet där inte någon eller
            några delar kan brytas ut och behandlas isolerat från de andra.
            Balans måste råda mellan alla utgiftsområden.
          </note>
          <note>
            Centerpartiet önskar och arbetar för ett samhälle där man lägger
            fokus på det friska och inte på det sjuka. Att mer än 20 % av
            den arbetsföra befolkningen är i arbetsåtgärder, öppen arbetslöshet,
            sjukskrivning eller förtidspension är inte tillfredsställande.
            Varje människa är en resurs. Varje individ bidrar till att forma
            samhället.
          </note>
          <note>
            För att uppnå en positiv förändring fordras ett annat tänkande
            än det som dagens regering presenterar. Den syn som den nuvarande
            finansministern gav uttryck för när han jämförde oss 40-talister
            med ett krävande köttberg visar alltför tydligt på ett nonchalant
            och respektlöst tänkande som naturligtvis även sätter sina spår
            i finansministerns regeringsarbete och budgetplanerande.
          </note>
          <note>
            Fru talman! Jag vill kortfattat redovisa inriktningen på vårt
            motionsförslag i förhållande till regeringens förslag.
          </note>
          <note>
            Vi minskar anslaget till bostadsbidrag med 150 miljoner kronor.
            Minskningen blir möjlig genom de förslag som Centerpartiet fört
            fram i andra motioner. Vi anser att människor ska ha mer pengar
            kvar i sin egen plånbok. Det ska löna sig att arbeta. Det är dock
            nödvändigt att bostadsbidragen ses över så att de pengar som finns
            går till dem som verkligen behöver dem.
          </note>
          <note>
            När det gäller investeringsbidrag tycker vi inte att ett generellt
            sådant för nybyggande är bra. Det är inte rätt åtgärd för att
            få till stånd den nyproduktion som behövs av hyresbostäder. Det
            har mycket tydligt visat sig. Här behövs i stället en reformerad
            bostadspolitik som tar ett helhetsgrepp där både regelförändringar,
            konkurrensåtgärder och mark- och planfrågor finns med som ingredienser.
          </note>
          <note>
            Ingen regel, dock, utan undantag så är det alltid, och det gäller
            även för oss i Centerpartiet. Det är därför vi föreslår att investeringsbidraget
            för studentbostäder ska finnas kvar, dock inte med den ryckighet
            och knyckighet som regeringen visat prov på. Vi vill ha ett långsiktigt
            tänkande så att planeringen för byggande kan fortgå.
          </note>
          <note>
            Vi ställer oss avvisande till regeringens förslag att inrätta
            en tjänst som ungdomsbostadssamordnare. Den uppgiften måste naturligt
            ligga hos den nya samhällsbyggnadsministern och hennes fögderi.
            Det behövs inte fler myndighetsorgan, utan det behövs fler bostäder
            och regler som gör att befintligt bostadsbestånd kan användas
            mer effektivt.
          </note>
          <note>
            Fru talman! Under de kommande åren kommer närmare 1,3 miljoner
            lägenheter i flerbostadshus att kräva ett omfattande bostadsunderhåll.
            Dessutom behöver 65 000 lägenheter per år få vatten- och avloppsledningar
            utbytta. Det är ett underhållsberg som tornar upp sig. En samlad
            översyn måste göras av skatteregler, hyressättningssystem och
            regelverk i syfte att dokumentera behovet av underhåll men framför
            allt för att säkerställa de ekonomiska villkoren kring detta underhållsberg.
          </note>
          <note>
            Miljötänkande och kvalitetstänkande måste ingå i allt byggande,
            anser vi därför inget extra till det.
          </note>
          <note>
            Statens bostadsnämnd tar vi bort. Omstruktureringen av kommunala
            bostadsbolag på orter där det råder bostadsöverskott anser vi
            att kommunerna själva ska ta ett övergripande ansvar för. Vi anser
            dock att staten måste ta ett helhetsgrepp för hela landet. Det
            måste finnas arbetstillfällen i hela landet, det måste finnas
            bra kommunikationer i hela landet och det måste finnas bra bostäder
            i hela landet. Det måste finnas människor i hela landet.
          </note>
          <note>
            Tomma och förfallna hus mår ingen bra av, oavsett var de finns.
            Det skapar misstämning och oro.
          </note>
          <note>
            Fru talman! Vi har ett härligt land! Dessvärre har vi en regering
            som inte inser betydelsen av att satsa på hela vårt land, att
            ta till vara, att sprida arbetstillfällen, att sprida allt som
            man har makt att göra.
          </note>
          <note>
            I dag råder det fullständig obalans i Sverige. Vi i Centerpartiet
            önskar verkligen balans.
          </note>
          <note>
            En omläggning av dagens politik enligt Centerpartiets syn på
            underifrånperspektivet gör att även Myndighets-Sverige förändras.
            Dagens länsstyrelser får därmed färre uppgifter. Boverket får
            färre uppgifter. Vi kräver därför en fortsatt effektivisering
            av verksamheterna vid länsstyrelserna och vid Boverket.
          </note>
          <note>
            I det här betänkandet finns det en reservation, fru talman, där
            vi i Centerpartiet uppmärksammar riksdagen på den brist som finns
            vid fördelning av de pengar som fördelas till länsstyrelserna.
            Det är egendomligt att regeringen fördelar pengar till länsstyrelserna
            efter så oklara principer som man gör i dag. Titta bara på hur
            man fördelar anslaget till Uppsala! Ett växande befolkningstal
            återspeglas inte i länets andel av det totala anslaget.
          </note>
          <note>
            Fru talman! Balans på bostadsmarknaden är något som står högt
            på Centerpartiets önskelista. I dag ser vi att en tredjedel av
            kommunerna har bostadsbrist, en tredjedel har bostadsöverskott.
            Det är bara i en tredjedel av kommunerna i landet det råder balans.
            De finns faktiskt.
          </note>
          <note>
            Fru talman! Personligen tycker jag att det skulle vara mycket
            intressant om bostadsutskottet under år 2005 tittade lite extra
            på de kommuner som har en balans på bostadsmarknaden. Jag tror
            att vi har något mycket intressant att lära av dem.
          </note>
          <note>
            Det är mycket intressant att se att man i många av de kommunerna
            har en bra fördelningspolitik. Man ger till exempel mark till
            många nya byggföretag. Men vi ska också se om man har en bra fördelning
            mellan hyreslägenheter, bostadsrätter och villor och om det finns
            en bra service samt bra kommunikationer till och från olika orter.
            Inte minst ska vi se om det finns en balans mellan stad och landsbygd.
          </note>
          <note>
            Det behövs en rad åtgärder även från statens sida för att alla
            våra kommuner ska få de allra bästa förutsättningarna för att
            de ska utvecklas väl och för att alla våra medborgare i Sverige
            ska få ett bra liv. Det är nödvändigt med en ny borgerlig regering
            som är tillåtande, som river hinder och gör det möjligt att leva
            och bo i hela landet.
          </note>
          <note>
            Fru talman! Balans och önskelistor jag hade innerligt hoppats
            att samhällsbyggnadsministern skulle ha varit här i dag. Jag hade
            velat ge henne Centerpartiets önskelista för en bra bostadspolitik
            för landet.
          </note>
          <note>
            Jag skulle vilja ge henne uppmaningen att se till att målet för
            bostadspolitiken uppfylls. Jag skulle vilja ge henne en önskan
            om att till målet även foga frågorna om arkitektur och estetik.
            Vi vet att människor mår bättre i en vacker miljö. Trygghetsfrågan
            är en av de viktigaste frågorna för människor i deras boendemiljö.
            I välskötta, sunda och friska miljöer ser man mindre av skadegörelse,
            och människor mår mycket bättre.
          </note>
          <note>
            Till sist, fru talman, har jag naturligtvis mycket mer att önska
            för att det ska bli balans på det här området. Men låt mig bara
            önska såväl talman som ärade kolleger, kanslier av alla slag och
            åhörare en skön vila i juletid så att man kan komma igen med friska
            tag och känna att man har balans i livet. Tack också för året
            som har gått!
          </note>
          <note>
            Jag står bakom alla reservationer men yrkar bifall bara till
            reservation 16 under punkt 12.
          </note>
          <note type="speaker">
            Anf. 105 STEN LUNDSTRÖM (v) replik:
          </note>
          <note>
            Fru talman! Jag vill ställa ett par frågor till Rigmor Stenmark.
          </note>
          <note>
            Rigmor Stenmark avslutade nästan sitt anförande med att se fram
            mot en borgerlig regering. Det är i och för sig en av mina mardrömmar,
            men det är en annan sak.
          </note>
          <note>
            När jag gick igenom de olika budgetförslagen från er sida kunde
            jag konstatera att det skiljer sig på bostadspolitikens område,
            från Moderaterna som är klart värst i klassen med en neddragning
            på 6,2 miljarder av de 9 miljarder som finns till 179 miljoner
            som jag tror är förslaget från kd som är snällast i det här fallet.
            Vilken bostadspolitik är det vi får se när den här borgerliga
            regeringen kommer?
          </note>
          <note>
            Sedan har jag en fråga som gäller investeringsstöd till studentbostäder.
          </note>
          <note>
            Fru talman! Jag delar Rigmor Stenmarks uppfattning. Det är betydelsefullt
            att detta blir tydligt och långsiktigt. Men när jag går till valurnorna
            och ska rösta på Centerpartiet, får jag då Folkpartiets och Moderaternas
            förslag om ett skrotande av investeringsbidraget? Vilken politik
            är det jag får?
          </note>
          <note>
            När det gäller Statens bostadsnämnd blir jag lite mer förundrad.
            Rigmor Stenmark säger att hela landet ska leva. Vi ska kunna bo
            och verka överallt. Menar Rigmor Stenmark på fullt allvar att
            kommunerna med tomma hus ska stå för de kostnaderna själva? Menar
            Rigmor Stenmark att äldreomsorgen, barnomsorgen och skolan i de
            här kommunerna, som en gång byggde lägenheter därför att de i
            huvudsak behövdes, ska stå för kostnaderna för rivandet själva?
            Därmed slår man i stort sett undan en stor del av den arbetsmarknad
            som finns för kvinnor på de här orterna. Är det detta Rigmor Stenmark
            menar?
          </note>
          <note type="speaker">
            Anf. 106 RIGMOR STENMARK (c) replik:
          </note>
          <note>
            Fru talman! Jag kan lova Sten Lundström att det inte blir någon
            mardröm för Sten Lundström att leva i ett borgerligt samhälle,
            definitivt inte. Se bara på hur samhället ser ut i dag, Sten Lundström.
            Jag tror att det är många som känner att det är en mardröm.
          </note>
          <note>
            Jag läste i dagens Uppsala Nya Tidning om en kvinna, vi kan kalla
            henne Anna för jag kommer inte ihåg vad hon hette, men ni kan
            läsa artikeln. Hon trodde hon snart skulle vara hemlös. Hon riskerade
            att bli vräkt. Varför då? Jo, hon fick inte lån för att skaffa
            sig en bostad. Hon hade en skilsmässa bakom sig. Hon hade skulder
            bakom sig som hon nu hade betalat. Men hon var ändå inte kreditvärdig.
          </note>
          <note>
            Hur ser det samhälle ut som vi har i dag, Sten Lundström, det
            samhälle som Sten Lundström har varit med och stöttat? Ni har
            ju själva stöttat den regering som finns i dag. Var i stället
            lite självkritisk. Vi kommer att klara av att regera tillsammans.
            Vi har noga satt på pränt de områden som vi kommer att klara.
            Vi kommer inte att förbjuda, stoppa och förhindra. Vi kommer att
            tillåta, riva hinder och göra det möjligt för människor att leva
            och bo i hela vårt land.
          </note>
          <note type="speaker">
            Anf. 107 STEN LUNDSTRÖM (v) replik:
          </note>
          <note>
            Fru talman! Det var inte mycket till svar. Jag fick en filosofisk
            utläggning om hur det är att vara mörkrädd. Det är väl okej.
          </note>
          <note>
            När det gäller de hemlösa tror jag att vi har en ganska bra politik
            att falla tillbaka på. Jag satt tre år i Kommittén för hemlösa.
            Om vi samlar oss och tar till oss Hemlöshetskommitténs förslag
            tror jag att vi kan lösa ganska många problem.
          </note>
          <note>
            När man sedan som fattig, nyskild kvinna inte får lån är det
            lite övermaga att skylla på staten. Hon har, som jag förstår det,
            vänt sig till marknaden, de privata bankerna. De anser henne inte
            vara kreditvärdig, därför får hon inte heller något lån till en
            ny bostad. Det är illa.
          </note>
          <note>
            Men den kanske viktigaste av de frågor jag ställde till Rigmor
            Stenmark, fru talman, handlar om regionalpolitik. Hur menar Rigmor
            Stenmark att kvinnor, äldreomsorg, barnomsorg och skola ska fungera
            på de orter där man fortfarande behöver riva bostäder därför att
            de inte längre behövs? Ska man göra det med egen ekonomi? Det
            system som vi har haft hitintills har drabbat de här kommunerna
            ganska hårt därför att de har fått vara med och finansiera delvis
            själva genom försämring av den offentliga servicen.
          </note>
          <note>
            Med Rigmor Stenmarks förslag och tankar att man ska stå för det
            här själv kommer inte ens den lilla del som i dag staten har bidragit
            med för att trots allt underlätta för kommunerna att finnas kvar.
            Hur menar Rigmor Stenmark att de kommunerna med stor utflyttning
            och mycket tungt ska klara att bära den bördan på sin egen kommunalskatt?
          </note>
          <note type="speaker">
            Anf. 108 RIGMOR STENMARK (c) replik:
          </note>
          <note>
            Fru talman och Sten Lundström! Centerpartiet har en helt annan
            politik än vad kommunisterna har. Det är bara så. Vi har inte
            en sådan politik som till exempel undergräver Norrlandskommunernas
            möjligheter att satsa på både skola, barnomsorg och äldreomvårdnad.
            Med Centerpartiets syn skulle vi ha balans i hela landet och människor
            bo överallt.
          </note>
          <note>
            Jag var i torsdags kväll och pratade bostadspolitik. Statens
            bostadsnämnd förklarade och redovisade för mig. De som sitter
            i den styrelsen sade att det inte är klokt att staten går in och
            köper bostäder för 2 miljoner i, tror jag, Umeå. Det fanns 76
            lägenheter i det bostadshuset. Det skulle finnas möjligheter att
            i stället försöka flytta människor.
          </note>
          <note>
            I samma veva diskuterade vi hur det skulle se ut om de myndigheter
            som fanns i Stockholm skulle flytta ut. Man skulle kunna frigöra
            jag tycker att det var häpnadsväckande bortåt 65 000 lägenheter
            om samtliga statliga myndigheter flyttade från Stockholm ut i
            landet. Det är kanske inte riktigt önskvärt, men vi har snuddat
            vid de bitarna. Vi har också gjort en förteckning över vilka myndigheter
            som skulle kunna flyttas ut. Nu hjälper i stället Vänsterpartiet
            till med att till och med lägga ned försvarsanläggningar i Arvidsjaur.
            Vad säger de socialdemokratiska ledamöterna där uppifrån om det?
            Det blir inte någon bra politik.
          </note>
          <note>
            Det behövs definitivt en ny borgerlig regering som tillåter,
            river hinder och möjliggör för människorna.
          </note>
          <note type="speaker">
            Anf. 109 LILIAN VIRGIN (s):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga reservationer. Maria Öberg
            och jag delar på innehållet i betänkandet, och Maria tar upp frågorna
            kring bostadsbidragen.
          </note>
          <note>
            Utskottets ställningstagande och överväganden finns väl beskrivna
            i betänkandet. Jag vill tacka Miljöpartiet och Vänsterpartiet
            för ett konstruktivt samarbete som lägger grunden till en framgångsrik,
            social och hållbar bostadspolitik.
          </note>
          <note>
            Vi kan visa på att politik gör skillnad. För oss socialdemokrater
            är bostadspolitiken en viktig del av välfärdspolitiken. Det handlar
            om att se människors behov och att se till att det finns en god
            bostad till en rimlig kostnad.
          </note>
          <note>
            Fru talman! Det vi diskuterar i dag är utgifterna för samhällsplanering,
            bostadsförsörjning och byggande för kommande år. Ramen för vårt
            utgiftsområde är drygt 9 miljarder kronor.
          </note>
          <note>
            Med hjälp av socialdemokratisk politik har bostadsbyggandet ökat
            år från år, och vi har nu det högsta bostadsbyggandet på tio år.
            Vi socialdemokrater lovade att det skulle byggas 120 000 bostäder
            under mandatperioden. Boverkets prognoser pekar på att vi kommer
            att nå målet. Regeringens och kommunernas insatser för att komma
            i gång med bostadsbyggandet börjar ge utdelning.
          </note>
          <note>
            Nu har byggandet av hyresrätter med hyror som människor med vanliga
            inkomster kan efterfråga kommit i gång. Det gäller både större
            och mindre bostäder och studentbostäder. Vi vill se till att byggandet
            fortsätter.
          </note>
          <note>
            Fru talman! Vi ser ofta rubriker i medierna som talar om vad
            som är på gång. Det är många positiva nyheter: Bostadsbyggandet
            ökar i Malmö. Ljusare byggtider uppåt för Peab, mest fart är det
            i landets tre storstadsområden Malmö, Göteborg och Stockholm,
            och bedömningen är att nästa år blir det ännu bättre. Göteborgs-Posten
            säger att byggindustrins framtidstro har snabbt gått från att
            vara riktig svag till urstark. Byggrusch i Luleå. Hos Riksbyggen
            ökar byggandet, och de sätter i gång projekt på flera orter runtom
            i landet. Almegas tjänsteindikator för tredje kvartalet 2004,
            som baseras bland annat på data från Konjunkturinstitutet och
            3 000 tjänsteföretag, säger: Tillväxten i den svenska ekonomin
            kommer att öka kraftigt sista kvartalet i år. Särskilt ljust är
            läget för byggbranschen och leverantörer till industrin.
          </note>
          <note>
            SCB har statistik som visar att de tre första kvartalen i år
            påbörjades byggandet av 20 900 lägenheter. Det är en ökning med
            37 % jämfört med samma period förra året. Bostadsbyggandet ökar
            i de flesta länen, men särskilt utmärker sig Skåne. I Västerbottens,
            Södermanlands och Värmlands län byggs det också.
          </note>
          <note>
            Det märks att det har hänt saker och att byggandet har kommit
            i gång. Jag ser att det hänger ihop med den politik som vi har
            fört, och även om investeringsstöd och investeringsstimulanser
            är tillfälliga stöd visar det att det har bidragit till att bostadsbyggandet
            har kommit i gång. Det är det jag menar när jag säger att politik
            gör skillnad.
          </note>
          <note>
            Vad händer nu om vi, som Moderaterna vill, låter marknaden styra
            igen? Moderaterna säger att de vill avreglera bostadsmarknaden,
            att det inte ska behövas några stöd eller kompensationer och att
            samtliga subventioner ska avskaffas. Det kallar Moderaterna en
            normaliserad bostadspolitik. Det innebär att marknaden ska styra
            och att det inte behövs någon politik.
          </note>
          <note>
            Bostadsbyggandet har kommit i gång, och vi vill göra mer för
            att trenden ska hålla i sig. Då behövs det politiska överväganden.
            Det vi ser närmast framför oss är att ersätta de tillfälliga investeringsstöden
            och stimulanserna med ett mer långsiktigt stöd. Därför har Boverket
            fått ett uppdrag att utvärdera de statliga insatserna, och det
            har tillsatts en arbetsgrupp inom regeringen som ska se över de
            nuvarande systemen för bostadsfinansieringen. Arbetsgruppen ska
            komma med förslag till ett nytt system som ska gälla sedan de
            nuvarande stöden upphör 2006.
          </note>
          <note>
            Vi har inrättat Byggkostnadsforum, som tillför byggbranschen
            viktiga kunskaper och erfarenheter. De har också visat att det
            går att pressa byggkostnaderna med 2530 % med hjälp av skickliga
            upphandlingar.
          </note>
          <note>
            Vi har också fått en byggsamordnare, som tillsammans med byggbranschen
            ska bygga upp och samordna ett utvecklingsprogram som ska gynna
            konkurrens, kvalitet och också ta till vara erfarenheter. Det
            ska gynna bostadsbyggandet men också anläggningar och offentliga
            byggnader.
          </note>
          <note>
            Fru talman! Den borgerliga bostadspolitiken finns inte eller
            är väldigt otydlig. Är det Moderaternas nedskärningar på 6,2 miljarder
            som ska gälla? Ska bostadsbidragen, räntebidragen och andra stöd
            avskaffas? Om Moderaterna får bestämma minskar anslagen till samhällsplanering,
            bostadsförsörjning och byggande från 9,1 miljarder till 2,9 miljarder.
            Marknaden ska ta över resten enligt Moderaterna.
          </note>
          <note>
            Det finns stora skillnader mellan de borgerliga partierna. På
            det här området har alliansen inte nått någon samstämmighet, och
            vi undrar vilket av de borgerliga partierna som är tongivande.
            Är det Moderaterna som är störst?
          </note>
          <note>
            De borgerliga partierna är inte överens om bostadsfinansieringen.
            Moderaterna vill avreglera, Folkpartiet vill utarbeta långsiktiga
            lösningar, Kristdemokraterna vill inleda en avveckling, och när
            det gäller bostadsfinansiering för byggande på landsbygden har
            Moderaterna och Centern olika uppfattningar.
          </note>
          <note>
            Det ni borgerliga partier är överens om är att Byggkostnadsforum
            ska avskaffas och att byggsamordnare inte ska finnas. Det är inte
            mycket att bygga en bostadspolitik på.
          </note>
          <note>
            Fru talman! Vi satsar på att utveckla byggsektorn, och vi vet
            också att lägre byggkostnader ger lägre boendekostnader. Därför
            är det en medveten satsning på Boggkostnadsforum och byggsamordnare.
            Vi ser också resultat genom samarbete mellan bostadsbolag och
            byggbolag och nya sätt att upphandla.
          </note>
          <note>
            Centern har aviserat att de vill ha marknadshyror. De har anammat
            Moderaternas tankar: Mindre politik, mer marknad, hyror sätts
            efter dem som är beredda att betala. Samtidigt säger Centern:
            Gör något. Det räcker inte med att förbjuda, stoppa, hindra, kontrollera,
            prata. Det behövs handling. Det har vi hört från Centern. Är medicinen
            marknadshyror och att avstå från att bedriva politik?
          </note>
          <note>
            Vi socialdemokrater vill inte ha marknadshyror. Det ger inte
            fler bostäder. De förstärker i stället segregationen, och vi jobbar
            i stället med att se över hyressättningssystemet.
          </note>
          <note>
            När man ser på de ställningstaganden som de borgerliga partierna
            gör framstår Kristdemokraterna som det parti som står närmast
            majoritetens uppfattning. Kristdemokraterna har också en ny motion
            om ett nytt anslag för ett forum för äldres boende. Vi i majoriteten
            kan instämma i mycket av det som förs fram i motionen, men med
            hänvisning till det arbete som pågår med att förankra Äldreberedningens
            över 100 förslag och att kommunerna redan har ett bostadsförsörjningsansvar
            mot hela befolkningen nöjer vi oss med detta. Intressant är att
            Moderaterna och Folkpartiet även här säger nej. De har satt ned
            fötterna och hamnat i ett nej, eftersom motionen har förslag om
            statliga åtgärder som de inte kan stå bakom.
          </note>
          <note>
            Fru talman! Utskottet har arbetat med att följa upp och utvärdera
            hur riksdagens beslut genomförts och vilka resultat som de har
            fått. Regeringen har inlett ett långsiktigt arbete för att utveckla
            resultatredovisningen. Det utskottet redovisat i betänkandet vill
            vi ska vara en del i dialogen mellan riksdag och regering för
            utvecklingen av den ekonomiska styrningen.
          </note>
          <note>
            Till sist, fru talman, ser jag att Carl-Erik Skårman är upptagen
            på talarlistan, och jag tror mig veta vad han ska säga. Han kommer
            att kritisera regeringen, majoriteten, Socialdemokraterna och
            mig för att vi tar ett initiativ för att regeringen ska bemyndigas
            att under anslaget för Byggkostnadsforum ingå åtaganden som inklusive
            tidigare gjorda åtaganden medför utbetalningar på högst 36 miljoner
            kronor efter 2005.
          </note>
          <note>
            De borgerliga partierna vill inte ge bemyndigandet till regeringen.
            De har motsatt sig inrättandet av Byggkostnadsforum, och därför
            tycker de inte heller att det behövs något bemyndigande.
          </note>
          <note>
            Nu är det så att utskottet har tillstyrkt regeringens förslag
            om anslag för verksamheten vid Byggkostnadsforum. Då tänker vi
            praktiskt och ser att det ger klara fördelar om vi bemyndigar
            regeringen att ingå åtaganden som även sträcker sig över en längre
            tidsperiod.
          </note>
          <note type="speaker">
            Anf. 110 RAGNWI MARCELIND (kd) replik:
          </note>
          <note>
            Fru talman! Lilian Virgin tackar Vänsterpartiet och Miljöpartiet
            för ett konstruktivt samarbete. Jag tycker att det är en väldigt
            intressant infallsvinkel, inte minst mot bakgrund av det vi har
            lyssnat till från Sten Lundström under den här debatten. Jag skulle
            gärna vilja höra Lilian Virgin förklara för mig hur hon kan tycka
            att det är ett konstruktivt samarbete när Sten Lundström står
            här i debatten och i princip sågar allt det som ni tillsammans
            har gjort, därför att Vänsterpartiet vill någonting annat, vill
            gå något längre och så vidare.
          </note>
          <note>
            Sedan säger Lilian Virgin att bostadsbyggandet har ökat. Det
            håller jag med om, och det tycker vi är bra. Däremot är det inte
            tillräckligt. Problemet är att det, som vanligt med Socialdemokraternas
            politik, är så att man bestämmer för svensken och för medborgaren
            också hur han ska bo. Man bestämmer att barnen ska vistas på dagis,
            och människor ska bo i en lägenhet som inte får vara större än
            6070 kvadratmeter, därför att man styr bidragen så att de bara
            gynnar de mindre bostäderna. Efterfrågan är stor, inte minst på
            större bostäder. 250 000 svenskar säger att de skulle kunna tänka
            sig att skaffa barn om de hade en större bostad.
          </note>
          <note>
            Jag skulle gärna vilja höra Lilian Virgin förklara för mig hur
            hon ser på investeringsstöden. Ska de enbart gynna en viss sorts
            lägenheter? Vi vet ju att också investeringsstöden haltar en hel
            del, eftersom av 190 miljoner kronor som fanns att fördela i Stockholm
            har bara 50 miljoner använts. Vad indikerar det, Lilian Virgin?
            Det måste ju ringa några klockor om att någonting inte står rätt
            till med de här stöden.
          </note>
          <note>
            När det för övrigt gäller det stöd som Lilian Virgin säger att
            vi inte längre vill stå bakom, är det så att vi i själva verket
            vill att det ska gynna både privata värdar och andra. Det är inte
            så att vi avvecklar det, utan vi vill utveckla.
          </note>
          <note type="speaker">
            Anf. 111 LILIAN VIRGIN (s) replik:
          </note>
          <note>
            Fru talman! Först när det gäller samarbetet visar det sig att
            vi i alla fall har en bostadspolitik som har lyckats få i gång
            bostadsbyggandet, och det ser jag som en viktig del i det här
            samarbetet. Sedan kan vi ha vissa olika uppfattningar, och det
            ser vi att också de borgerliga partierna har.
          </note>
          <note>
            Ragnwi Marcelind säger att bostadsbyggandet har ökat. Det var
            skönt att få ett sådant erkännande, efter de inlägg som har varit
            här tidigare. Men det är inte tillräckligt. Och jag håller med;
            det är inte tillräckligt. Därför kommer vi att fortsätta att jobba
            med det här.
          </note>
          <note>
            Vi såg hur det såg ut efter den borgerliga regeringen, när politiken
            retirerade och marknaden fick bestämma. Då var det så att många
            människor inte kunde fråga efter bostäder. De flyttade ihop, och
            de blev trångbodda. Det byggdes ingenting. Vi fick till och med
            ett överskott på bostäder en tid.
          </note>
          <note>
            Men vad är det sedan som har hänt, när människorna fått en framtidstro?
            Jo, då får de råd att flytta och fråga efter en bostad. Vi fick
            en väldigt stor brist på bostäder. Det vi då såg först och främst
            var att de små bostäderna behövdes, och de byggdes inte automatiskt.
            Vi införde stimulansen för små bostäder, därför att vi såg att
            behovet där var allra störst.
          </note>
          <note type="speaker">
            Anf. 112 RAGNWI MARCELIND (kd) replik:
          </note>
          <note>
            Fru talman! Jag måste säga att jag tycker att det är lite tramsigt
            att ständigt återkomma till att borgerligheten under sina få år
            i majoritetsställning skulle ha havererat hela bostadspolitiken
            i Sveriges rike. Det är nästan så att man skäms när man hör de
            här påståendena hela tiden.
          </note>
          <note>
            Trots allt har Socialdemokraterna nu under tio års tid varit
            vid makten och dessutom under högkonjunkturperioder, som skulle
            ha gynnat och stimulerat till att ta stora initiativ när det gäller
            byggande. Jag tycker att det är lite dåligt.
          </note>
          <note>
            Lilian Virgin säger att borgerligheten inte har någon politik.
            Vi har ju presenterat enormt mycket politik, dessutom ny politik,
            som över huvud taget inte har funnits med i de politiska resonemangen
            tidigare. Men allt detta säger majoriteten nej till. Däremot kan
            vi se att det finns en splittrad hållning i majoriteten, när till
            exempel Sten Lundströms parti säger att man åtminstone ska ha
            ett konstruktivt mål på 45 000 nya lägenheter per år. Det stöder
            inte ens Lilian Virgin ni avstyrker det ju så att de måste reservera
            sig i sin egen koalitionsregering.
          </note>
          <note>
            Vi har lagt ett förslag om att låginkomsttagare ska kunna äga
            sitt boende, och ni ifrågasätter det och säger att staten ska
            inte ta några risker. Då skulle jag vilja fråga: Varför är det
            så angeläget att lägga hundratals miljoner på stimulanser och
            bidrag till byggherrarna, när man kanske skulle kunna se till
            att människor, småbarnsfamiljer, unga människor som är beredda
            att vidga familjen och bli större, fick resurser att kunna göra
            detta? Det skulle inte bara bli gynnsamt och lönsamt för den enskilde,
            inte bara för småbarnsföräldrarna, och det skulle inte bara födas
            mer barn, utan också vara lönsamt för staten. Men det säger ni
            nej till.
          </note>
          <note type="speaker">
            Anf. 113 LILIAN VIRGIN (s) replik:
          </note>
          <note>
            Fru talman! Ragnwi Marcelind vill inte höra verklighetsbeskrivningen,
            som visar att det är brist på bostäder nu men att det när det
            var sämre tider till och med var överskott på bostäder. Det är
            fakta. Men det byggs nu, och det beror på de stimulanser som den
            socialdemokratiska regeringen ser till att vi får.
          </note>
          <note>
            Det här med mål för nya lägenheter är lite lustigt, för där sitter
            Ragnwi Marcelind i samma båt som Vänsterpartiet. Där har ni uppfattningen
            att det är riksdagen som ska fastställa mål för bostadsbyggandet.
            Jag delar inte den uppfattningen. Bostadspolitiken är ett delat
            ansvar mellan kommun och stat. Staten kan se till att vi får verktyg
            men kan inte se till hur mycket det byggs.
          </note>
          <note>
            Jag tycker att vi kan ha ett mål, som vi pratar om, men vi behöver
            inte fastställa det i riksdagen. Vi har olika uppfattningar där.
          </note>
          <note type="speaker">
            Anf. 114 MARIETTA DE POURBAIX-LUNDIN (m) replik:
          </note>
          <note>
            Fru talman! Jag ställde fem frågor till vänsterkartellen och
            då bland annat till Lilian Virgin. Jag har inte fått svar på en
            enda av mina frågor. Jag tänker inte upprepa alla men några.
          </note>
          <note>
            Jag frågade om det fanns något orsakssamband mellan Socialdemokraternas
            bostadspolitik och lägenhetsskandalerna. Sedan var vi inne på
            bostadsbyggandet. Då pratade Lilian Virgin om att det kommer att
            byggas mer ni kan notera att det alltid i prognoserna är nästa
            år som det kommer att byggas mer.
          </note>
          <note>
            Det är riktigt att bostadsbyggandet har ökat lite, men det har
            ökat från en exceptionellt låg nivå, och det är inte tack vare
            regeringen utan trots regeringen som bostadsbyggandet har ökat.
            Det säger faktiskt Boverket självt. Det sade man redan när riksdagen
            skulle fatta beslut om investeringsstimulansen, att två tredjedelar
            av lägenheterna skulle byggas utan denna investeringsstimulans.
            Det är egentligen pengar rakt i sjön.
          </note>
          <note>
            Sedan räknade jag upp ett antal hinder som man skulle kunna ta
            bort för att få i gång bostadsbyggandet. Det är hinder som det
            inte kostar några pengar att ta bort, utan det skulle bara få
            i gång bostadsbyggandet om man gjorde det.
          </note>
          <note>
            Det har inte kommit ett enda svar, inte en enda reaktion på något
            av allt det som jag och många andra räknade upp. Min fråga är:
            När kommer det något förslag? Kommer det över huvud taget några
            förslag? Vi har inte sett en enda proposition sedan jag vet inte
            när. Vad sysslar den socialdemokratiska regeringen med? Det borde
            även ni fråga er. Jag vill inte ha förslag om mer hinder och mer
            regler, utan jag vill ha förslag som tar bort hindren.
          </note>
          <note>
            Jag förstår att det kanske inte är så lätt att läsa vad olika
            partier tycker, men Lilian Virgin försöker göra sig lustig på
            något sätt när hon säger att Moderaterna ju tar bort 6,2 miljarder
            när det gäller anslagsområde 18. Ja, det är riktigt, men då har
            Lilian Virgin inte läst att vi lägger på 5,5 miljarder kronor
            på det extra barnbidraget till ensamstående föräldrar och studerande.
            Det är mycket mer än vad Socialdemokraterna lägger på bostadsbidraget.
          </note>
          <note type="speaker">
            Anf. 115 LILIAN VIRGIN (s) replik:
          </note>
          <note>
            Fru talman! Det var roligt att höra att även Marietta de Pourbaix-Lundin
            kan tala om att bostadsbyggandet har ökat. Det lät inte så från
            början i hennes anförande.
          </note>
          <note>
            Det som vi jobbar med nu är att det ska bli långsiktiga spelregler.
            Det var ju Centern som hade önskelistan, men när det gäller hela
            den lista som Marietta hade är det många av de sakerna som är
            på gång. Vi kan ta långsiktigheten; den fanns där. När det gäller
            infrastrukturen tittar man på vad man kan göra, hur man kan underlätta
            för att bygga. Det finns saker som vi inte ställer upp på. Det
            är att man ska förändra utjämningssystemet. Vi vill ju ändå att
            hela Sverige ska leva. Förenkling i PBL ställer vi upp på. Buller
            tittar vi också på i PBL-utredningen. Så det är väldigt mycket
            på gång.
          </note>
          <note>
            Jag valde medvetet att inte svara på de här frågorna från början.
            Jag förstod att de skulle komma tillbaka i repliken, och jag tycker
            att det är viktigt att också vi får fram vår bostadspolitik och
            inte bara svarar på era frågor.
          </note>
          <note type="speaker">
            Anf. 116 MARIETTA DE POURBAIX-LUNDIN (m) replik:
          </note>
          <note>
            Fru talman! Om Lilian Virgin hade lyssnat väldigt noga på mig
            skulle hon ha hört att jag sade att bostadsbyggandet ökar men
            att det inte är tack vare regeringen utan trots regeringen. Jag
            vill upprepa det ännu en gång, för det finns klara bevis för att
            det är så.
          </note>
          <note>
            Ja, nu får vi höra att en del av de förslag som vi har inte är
            så tokiga, men vi sitter ju inte vid regeringsmakten, och ni avslår
            jämt alla våra motioner med de här förslagen. Då frågar jag: När
            kommer de konkreta förslagen om att ta bort hinder för bostadsbyggandet?
            När kommer de konkreta förslagen?
          </note>
          <note>
            Det hade kanske varit klädsamt om Lilian Virgin hade erkänt att
            hon hade fel när det gällde siffror när hon sade att vi tar bort
            6,2 miljarder. Jag förklarade ju att vi plussar på 5,5 miljarder
            på det extra barnbidraget. Socialdemokraterna lägger bara 3,3
            miljarder på bostadsbidraget, så vi lägger faktiskt mer på barnfamiljer
            än vad Socialdemokraterna gör. Vi kompenserar för mer.
          </note>
          <note>
            Sedan ska jag ta upp en annan sak som Lilian Virgin pratar om.
            Hon säger så här: Vi vill inte ha marknadshyror. Det är ett intressant
            påpekande, men då måste Lilian Virgin vara både blind och döv,
            för marknadshyror finns faktiskt redan för hyresrätter. Men det
            är en svart marknad som råder, och så vill inte jag som moderat
            ha det. Jag vill att de som bor i hyresrätter precis som de som
            bor i småhus och bostadsrätter ska kunna skriva avtal om sitt
            boende på samma villkor. Det kan man inte i dag, utan det är denna
            svart- och mygelmarknad som Socialdemokraterna egentligen säger
            ja till när man säger nej till en marknadsanpassning av hyrorna.
          </note>
          <note type="speaker">
            Anf. 117 LILIAN VIRGIN (s) replik:
          </note>
          <note>
            Fru talman! Marietta de Pourbaix-Lundin undrar när det kommer
            några förslag. Marietta borde vara lika väl medveten som jag om
            att PBL-utredningen sitter och tittar på många av de här frågorna.
            Det kommer ett betänkande under nästa år, och då får vi ta oss
            an frågorna. Det har redan kommit ett betänkande som handlar om
            överklagandeprocessen. Så det är mycket jobb på gång där.
          </note>
          <note>
            Den här förändringen inom anslaget, att man för över 6,2 miljarder
            från bostadspolitiken, visar ju att det inte är bostadspolitik
            som Moderaterna är intresserade av, utan därifrån är det lätt
            att ta pengar.
          </note>
          <note>
            Sedan skulle jag vilja ställa en fråga. Marietta de Pourbaix-Lundin
            kan inte svara nu. Det är synd. Jag glömde att ge ett svar förut
            på den fråga om mygel och sådant som jag fick, och jag tänkte
            faktiskt ställa en motfråga: Hur kan er politik förhindra att
            sådana saker uppstår? Tyvärr blev det ett sent svar, och det blev
            en fråga, och den är kanske svår att svara på också för Moderaterna.
          </note>
          <note type="speaker">
            Anf. 118 RIGMOR STENMARK (c) replik:
          </note>
          <note>
            Fru talman! Jag kan inte låta bli att ta upp den kastade handsken.
            Det gäller den fråga som Marietta inte kunde svara på. Jag tycker
            att det är ganska märkligt att man försöker anklaga det ena eller
            det andra politiska partiet för det som har hänt med mygelaffärerna.
            Det är uppenbarligen så att vi inte kan stå här och försvara något
            som är olagligt. Vi kan inte stå här och försvara när man har
            gått ifrån de stiftelser och deras urkunder som man har att följa.
            Jag och Centerpartiet tar i alla fall helt avstånd från sådana
            saker, och det tycker jag även att Socialdemokraterna skulle göra.
          </note>
          <note>
            Lilian Virgin säger att det finns en bra grund för en bostadspolitik.
            Jag tror att vi har suttit ungefär lika länge i utskottet. Det
            är alltför många år som det ständigt bara har hänvisats till utredningar.
            Det är utredningar dacapo, dacapo, dacapo och inga förslag.
          </note>
          <note>
            Nu är det halvtid på den här mandatperioden. Nästa år är vi ett
            år före valet. Valet 2006 ska vinnas av de borgerliga partierna.
            Jag anser att det har varit lite besvärande när man har varit
            ute och ständigt har fått höra att det inte finns någon bostadspolitik
            alls i Sverige. Jag har nästan skämts för det, men så har jag
            tänkt: Nej, men Rigmor, du ska inte behöva skämmas för det. Det
            är naturligtvis Socialdemokraterna som ska göra det.
          </note>
          <note>
            Men ni tycks inte ta åt er ett dugg av det, utan du säger att
            det finns en grund för en bra bostadspolitik när vi ser den totala
            obalansen i Sverige. En tredjedel av landets kommuner har överskott.
            En tredjedel har bostadsbrist. Det är bara en tredjedel av landets
            kommuner som har balans.
          </note>
          <note>
            Ja visst, man bygger, men man bygger inte det som egentligen
            behövs. Det behövs hyresrätter. Man bygger bostadsrätter, och
            dem skulle man bygga ändå utan investeringsbidrag. Hur hänger
            det här ihop, Lilian Virgin?
          </note>
          <note type="speaker">
            Anf. 119 LILIAN VIRGIN (s) replik:
          </note>
          <note>
            Fru talman! Först och främst gäller det det som Rigmor Stenmark
            säger om olagligheter. Där det finns olagligheter tar vi självklart
            avstånd från dem. Det är ingenting vi försvarar. Det har ju varit
            en särskild debatt om det här i kammaren, så det trodde jag var
            väldigt tydligt från vår sida.
          </note>
          <note>
            Rigmor säger också att det är en massa utredningar och inga förslag.
            Nu har jag i alla fall stått här i talarstolen och talat om vad
            det är för någonting vi vill göra, vad vi ser framför oss och
            så vidare. Förslagen kommer.
          </note>
          <note>
            Jag har också pekat på att inom alliansen, där ni nu har arbetsgrupper
            på olika områden, har ni ingen arbetsgrupp om bostadspolitiken.
            Därför spretar det åt så många håll.
          </note>
          <note>
            En sak som förvånar mig mycket är att Rigmor Stenmark är medveten
            om att det är ett överskott på bostäder i vissa kommuner och att
            det är ett problem, men att hon ändå inte kan tänka sig att hjälpa
            de här kommunerna så att de får en rimlig standard på sina övriga
            kommunåtaganden som skola, vård och omsorg som är viktiga för
            kommunmedborgarna. Där vill inte Rigmor Stenmark och Centern vara
            med och hjälpa till.
          </note>
          <note type="speaker">
            Anf. 120 RIGMOR STENMARK (c) replik:
          </note>
          <note>
            Fru talman! Jag har själv varit kommunalråd i en kommun där vi
            hade ett jättestort problem med att den äldre befolkningen bara
            ökade och ökade, och vi hade ett totalt befolkningsunderskott
            i kommunen det föddes inga barn. Då kan man inte bara säga: Vi
            hjälper till och begär av staten att bostäderna ska rivas. Det
            är ingen lösning för en sådan kommun. Lösningen ligger i att vända
            på det hela och se till att här skapas det arbetstillfällen, hit
            kommer det folk, här ger man på nytt en framtidstro. Jag vet att
            Lilian Virgin inte är så okunnig att hon inte vet att det är det
            som Centerpartiet önskar. Vi vill att det ska bo och leva människor
            i hela Sverige.
          </note>
          <note>
            Sedan skulle jag vilja ställa en fråga till Lilian Virgin. Ni
            har förbjudit ägarlägenheter. Därmed har ni också svikit en uppgörelse.
            Jag har inte tagit upp det tidigare. Men jag tänkte att jag skulle
            göra det vid något lämpligt tillfälle, och jag tycker att det
            är lämpligt nu. Ni har svikit en uppgörelse genom att vi gick
            med på att införa kooperativa hyreslägenheter mot att ni skulle
            se till att göra det möjligt att införa ägarlägenheter. Vad blev
            det? Ingenting.
          </note>
          <note>
            Ni har försökt att stoppa utförsäljningarna för kommunerna när
            de har behövt sälja ut och också har sålt ut sina kommunala bolag
            och sina fastigheter till privata. Det har gått alldeles utmärkt
            trots att ni har försökt stoppa det.
          </note>
          <note>
            Ni försöker också förhindra ett nytänkande och försöker hota
            med Moderaterna. Vad är ni rädda för? Centerpartiet lägger fram
            egna förslag och en egen rapport om hyressättningssystemet. Vad
            är ni rädda för?
          </note>
          <note type="speaker">
            Anf. 121 LILIAN VIRGIN (s) replik:
          </note>
          <note>
            Fru talman! Det låter väldigt vackert när Rigmor Stenmark säger
            att man ska kunna bo och leva i hela Sverige. Det tycker vi också
            att man ska ha möjlighet att göra. Men det är flera steg på vägen,
            och vi tar en del steg för att hjälpa till i de kommuner som behöver
            stöd för att kommunmedborgarna ska kunna få den service de har
            rätt att få.
          </note>
          <note>
            När det gäller att vi har förbjudit ägarlägenheter är det ingen
            hemlighet att vi inte någon gång har tyckt om det här med ägarlägenheter.
            Det har gjorts flera utredningar om ägarlägenheter. Jag vet inte
            vad det är för uppgörelse som Rigmor Stenmark åberopar att vi
            har svikit. Den senaste utredningen pekar på att detta med ägarlägenheter
            är väldigt likt de bostadsrätter som vi har i Sverige. Då tycker
            vi att det räcker med att ha bostadsrätter.
          </note>
          <note>
            Men jag tror att när ni pratar om ägarlägenheter har flera av
            er olika uppfattningar om vad det är för något. Ni borde nog fundera
            ut vad det är ni egentligen menar med ägarlägenheter.
          </note>
          <note>
            Sedan säger Rigmor Stenmark att Centerpartiet har sin egen politik
            och sitt eget program. Jag trodde att det här med alliansen var
            någonting allvarligt som man skulle jobba vidare på för att få
            en samstämmighet. Men jag förstår nu att det inte gäller på bostadsområdet.
          </note>
          <note type="speaker">
            Anf. 122 NINA LUNDSTRÖM (fp) replik:
          </note>
          <note>
            Fru talman! Ja, Lilian Virgin, jag kan med emfas säga att alliansen
            kommer att se till att det blir en ny bostadspolitik. Jag hoppas
            verkligen att vi får chansen 2006.
          </note>
          <note>
            Men i dag ska vi diskutera den sittande majoritetens förslag
            och tillkortakommanden och de hinder som finns inom bostadspolitiken.
            Då vill jag börja med att ställa en fråga till Lilian Virgin som
            handlar om bostadssegregationen.
          </note>
          <note>
            Om man har en stadsdel med 100 % hyresrätter, vill jag veta av
            Lilian Virgin hur man kan öka mångfalden. Det finns ett antal
            sådana stadsdelar. Om bostadskonsumenterna, fastighetsbolaget
            och kommunen anser att det vore rimligt att ha upplåtelseformerna
            bostadsrättsföreningar eller så kallade ägarlägenheter, då vill
            jag veta varför riksdagen ska bestämma att de inte får det. Varför
            ska riksdagen bestämma om man kan blanda upplåtelseformerna eller
            inte? Det är ju det som händer i dag. Lagen om allmännyttiga bostadsföretag
            förhindrar ombildning av hyresrätter. Det finns ingen möjlighet
            att bilda ägarlägenheter, för det förbjuder eller omöjliggör riksdagen
            genom att man inte lägger fram ett lagförslag.
          </note>
          <note>
            Det intressanta är att det finns länder där det finns både bostadsrättsföreningar
            och ägarlägenheter. Det finns olika typer av ägarbostäder. Varför
            är detta omöjligt i Sverige? Och vad har ni för alternativ för
            att minska segregationen och öka integrationen? Ägandet är en
            viktig faktor. Men vad är ert alternativ?
          </note>
          <note type="speaker">
            Anf. 123 LILIAN VIRGIN (s) replik:
          </note>
          <note>
            Fru talman! Det var intressant att höra att alliansen kommer
            med en ny bostadspolitik 2006. Jag trodde avsikten var att man
            skulle prata ihop sig innan valet.
          </note>
          <note>
            Nina Lundström ställer en fråga om segregation och integration.
            Det är ju väldigt viktiga saker. Vi vill på alla sätt motverka
            att det blir en segregation. Det finns områden med bara villor
            där vi tycker att det vore bra om man kunde bygga hyresrätter,
            och vi tycker att man ska kunna ha bostadsrätter och egnahem i
            områden som domineras av hyresrätter. Vi säger inte nej till ombildning
            av hyresrätter, men vi vill ha regler för hur den ska gå till.
            Vi vill att de som bor i hyresrätterna ska kunna vara med och
            bestämma om de vill ombilda till bostadsrätter eller inte. Det
            är därför vi vill ha kravet på två tredjedelsmajoritet. Sedan
            vill vi inte sälja ut hela bostadsbeståndet så att det inte finns
            några hyresrätter kvar i området. Det är viktigt.
          </note>
          <note>
            Vi vill ha blandade former, och det är det vi jobbar för.
          </note>
          <note type="speaker">
            Anf. 124 NINA LUNDSTRÖM (fp) replik:
          </note>
          <note>
            Fru talman! Men, Lilian Virgin, det finns fall där man faktiskt
            förhindrar ombildning. Är det så att riksdagen kommer att fortsätta
            att ha uppfattningen att ägarlägenheter inte ska införas, då blockerar
            man möjligheten för människor att äga sina bostäder i de här områdena.
          </note>
          <note>
            Jag förstår mycket väl att områden med villor kan kompletteras
            med hyresrätter. Men då måste man för det första skapa förutsättningar
            för att det byggs hyresrätter, och för det andra är det ingen
            lösning när det gäller hundraprocentsområdena.
          </note>
          <note>
            Även om bostadskonsumenter, fastighetsbolag och kommuner är överens
            om att det borde gå att ombilda kan vi konstatera, inte minst
            efter debatter i denna kammare, att det fortfarande i dag avstyrks
            och omöjliggörs.
          </note>
          <note>
            Jag har inte hört någon lösning på hur man ska öka integrationen.
            Vi från Folkpartiet anser att ägandet av bostaden är en viktig
            del. Vi vill möjliggöra det i hundraprocentsområdena, och jag
            hade hoppats på att få ett positivt svar från Socialdemokraterna
            och utskottsmajoriteten.
          </note>
          <note>
            Den andra frågan om ägarlägenheter är: Om det nu går i andra
            länder utanför Sveriges gränser att ha både bostadsrättsföreningar
            och ägarlägenheter, varför går det inte i Sverige? Har de så fel
            i de andra länderna?
          </note>
          <note>
            Den tredje frågan gäller reformering av hyressättningssystemet.
            Jag tycker att det är glädjande i dag att höra att Socialdemokraterna
            uppenbarligen är inne på att möjligen vara med på att reformera
            hyressättningssystemet. Om ni tog tag i den frågan skulle det
            gå att öka byggandet av hyresrätter och långsiktigt, i de fall
            man vill, även i villaområden. Men det är en kommunal fråga var
            man vill ha dem byggda.
          </note>
          <note>
            När kommer också en reformering av hyressättningssystemet? Det
            är en viktig långsiktig spelregel. Jag vill också gärna ha svaret
            om ägarlägenheter. Har alla länder som har båda kombinationerna
            fel?
          </note>
          <note type="speaker">
            Anf. 125 LILIAN VIRGIN (s) replik:
          </note>
          <note>
            Fru talman! Angående reformeringen av hyressättningssystemet
            vet vi ju att det finns den här trepartsöverenskommelsen. Man
            har fortsatt jobba med den, och det kommer ett förslag. Jag kan
            inte säga när det kommer, men vi är lika angelägna om att få ett
            förslag om det som Nina Lundström.
          </note>
          <note>
            Ägarlägenheter: Har andra länder så fel? När vi var i Finland
            och tittade och fick detta med ägarlägenheter beskrivet för oss
            såg vi att ägarlägenheter där till väldigt stor del liknar våra
            bostadsrätter. Det var också med det i åtanke som jag sade att
            jag tror att vi har olika uppfattningar inom olika partier om
            vad ägarlägenheter egentligen är. Men den utredning som var senast
            visar att ägarlägenheter som vi skulle kunna tänka oss dem såg
            ut ungefär som bostadsrättslägenheter.
          </note>
          <note>
            Vi har sagt från Socialdemokraterna att vi inte vill ha ägarlägenheter.
            Som jag ser det är det inte något som förhindrar segregationen.
          </note>
          <note type="speaker">
            Anf. 126 HELENA HILLAR ROSENQVIST (mp):
          </note>
          <note>
            Fru talman! Jag trodde att det var budgetbetänkandet som vi skulle
            diskutera i dag. Jag önskar att få hålla mig till det i mitt anförande.
            Till att börja med yrkar jag bifall till förslaget i betänkandet
            och genast har Ragnwi Marcelind åsikter om vad jag kommer att
            säga. Ja, det är bra.
          </note>
          <note>
            Miljöpartiet är för mångfald i boendet. Detta säger jag med anknytning
            till den senaste debatten i replikskiftet. När vi hade den här
            hearingen i bostadsutskottet den 18 november fick vi höra att
            det var 100 000 människor som stod i kö bara här i Stockholm för
            att få en lägenhet. Vad jag förstår köar man för hyresrätter.
            Det är alltså det som efterfrågas, och det är det som vi har prioriterat
            i budgetsammanhang också. Regeringen har ju lagt fram den här
            propositionen, och vi står bakom den.
          </note>
          <note>
            De som har råd att köpa, och som förmodligen inte står bland
            de 100 000 människorna i kön i Stockholm, har ett enormt utbud
            till sitt förfogande. Så där kan jag i och för sig också se en
            viss snedvridning på bostadsmarknaden. Nu fick vi veta att det
            inte var 100 000 i kö som aktivt söker, utan det handlar om 30
            000. Det sade man på hearingen. Varje år förmedlas också mellan
            5 000 och 6 000 lägenheter i Stockholm.
          </note>
          <note>
            Jag tycker att det har varit väldigt bra saker som vi har varit
            med om, mycket klargörande grejer som vi har hållit på med i bostadsutskottet
            på senaste tiden. Det gäller bland annat vårt besök i Västra Götaland,
            i Göteborg. Där fick vi också en korrigering av vår uppfattning
            av hur mycket studentbostäder som efterfrågades. Vi har fått för
            oss att det rör sig om mellan 50 000 och 60 000. Jag ser att det
            också finns motioner och reservationer från tiden innan man visste
            om hur det egentligen förhöll sig. Då hade vi de här siffrorna
            från SFS. Nu sade man i Göteborg att det är ungefär 10 000 som
            är aktivt sökande. Detta visar sig alltså när man väldigt konkret
            går in i kön: Här är det en student som faktiskt befinner sig
            utomlands under ett halvår och en annan som har ett tillfälligt
            jobb och står och väntar på en plats på universitet. Det är mycket
            sådana saker. Så det är ungefär 10 000, bara för att frisera siffrorna
            lite.
          </note>
          <note>
            Det måste byggas. Vi har som sagt prioriterat hyresrätterna,
            de små hyresrätterna. Det gäller de nya, tillträdande, unga människorna
            på bostadsmarknaden antingen man är student eller söker sin första
            bostad kanske för att man har fått ett tillfälligt jobb ett år.
            Det är många ungdomar som arbetar med projektjobb. En bostadsrätt
            är inte det som man i första hand efterfrågar, och man köper inte
            en villa. Det är sådant som man kanske väntar med. Det svåra för
            dem är alltså den första bostaden.
          </note>
          <note>
            Vi fick också höra på bostadsutskottets hearing att omvandlingen
            till bostadsrätter har ökat segregationen. Det var Hans Lind som
            uttryckte det. Han gav oss del av forskning, visserligen i ganska
            liten skala, som han hade utfört. Jag skulle gärna vilja återkomma
            till de diskussionerna när vi diskuterar bostadsrätter och hyresrätter
            så småningom, i kommande betänkande om det går för sig.
          </note>
          <note>
            Som vanligt har det mesta avhandlats när jag kommer upp i talarstolen.
            Det är lite synd. Men då har jag å andra sidan hunnit sitta och
            titta efter lite i propositionen om det verkligen inte finns något
            enda litet förslag om vad det ska komma för proposition där. Det
            gör det faktiskt, och det är på bostadsbidragens område. Där avser
            man att komma fram med ett förslag om förbättrade regler för bostadsbidragen
            under nästa år.
          </note>
          <note>
            Jag trodde att vi var ganska eniga i det här utskottet om den
            roll som bostadsbidragen ska spela som ett bostadspolitiskt instrument.
            Det är ju meningen att det ska ge ekonomiskt svaga hushåll möjlighet
            att hålla sig med goda och tillräckligt rymliga bostäder. Det
            är syftet med det hela. Det är ganska bra träffsäkerhet också,
            något som vi har kontrollerat i vårt utvärderande arbete i utskottet.
            Det har en bra träffsäkerhet. Det är alltså ensamstående kvinnor
            med barn som till allt övervägande del får del av bostadsbidragen,
            och det var också syftet med dem.
          </note>
          <note>
            Jag är lite fundersam över en sak som jag också har hittat bland
            motionerna. Det var någon som påpekade här, jag tror att det var
            Rigmor Stenmark, att de äldre ökar i antal. Det har i alla fall
            kommit upp. Jag vill göra en avvägning här, för det här med hissar
            har vi ju diskuterat ganska mycket. Det verkar röra sig om väldigt
            lite. Det här hissbidraget är väl i stort sett redan utnyttjat,
            antar jag. Sedan finns det en motion, och det är i alla fall en
            centerpartimotion har jag sett, som handlar om att man inte ska
            behöva utrusta nya hus med hissar där studenter ska bo. Det är
            ganska konstigt.
          </note>
          <note>
            Det byggs ändå inte så förfärligt många nya bostäder. Eftersom
            vi har sådana problem med de gamla bostäderna som inte har några
            hissar ska väl åtminstone de nya som vi bygger utrustas med hissar
            om det är ett par våningar upp? Åtskilliga av oss som sitter här
            inte alla, för vi har lite yngre tillskott i bostadsutskottet
            också men en del av oss i alla fall kommer inom en inte alltför
            avlägsen framtid att vara beroende av hiss för att komma upp till
            bostaden. Jag är alltså lite fundersam till hur man tänker där.
          </note>
          <note>
            Det är studenterna, ungdomarna, som jag också prioriterar, som
            ni hör. Sedan är det också inomhusmiljön, och jag vill använda
            ett par minuter till att prata om fukt, mögel och radon. Det finns
            alltid motioner om att de bidragen inte ska behövas, återkommande
            motioner år från år. Jag tycker att de är ganska lätta att bemöta.
          </note>
          <note>
            När det gäller fukt och mögel gör vi en förändring av bestämmelserna
            i den här propositionen. Det är att vi utökar antalet år med fem.
            Det blir alltså från 25 år till 30 år gamla hus som kan omfattas.
            Jag tror att man kommer att behöva använda sig av det här, för
            tyvärr är inte nybyggda hus heller alldeles befriade från de här
            problemen. Jag tror alltså faktiskt inte att det stannar vid 80-talsårgångarna
            utan att vi kommer att få se sådana här problem även i fortsättningen.
            Likadant är det med radonet. Svårigheten där är ju att jag som
            fastighetsägare kanske inte utvecklar symtom förrän efter 30 år
            i bostaden. Det känns inte så väldigt akut.
          </note>
          <note>
            En bostad överlever i allmänhet den som bor i den. Det som man
            gör är alltså sådant som efterlevande nya hyresgäster och villaägare
            ska kunna ta del av. Det som görs är väldigt viktigt. Varje år
            dör hundratals människor i lungcancer på grund av radon. Därför
            är det jättebra att man sänkt gränsen till 200 becquerel och att
            man satsar på information så att den mycket nödvändiga saneringen
            får fart.
          </note>
          <note type="speaker">
            Anf. 127 RAGNWI MARCELIND (kd) replik:
          </note>
          <note>
            Fru talman! Helena Hillar Rosenqvist inledde sitt anförande med
            att säga att hon trodde att debatten skulle handla om budgeten,
            för den tänkte i alla fall hon tala om. När jag sedan begär ordet
            blir hon något förvånad. Det är inte så konstigt att jag gör det
            för jag har ju suttit och bearbetat betänkandet tillsammans med
            Helena Hillar Rosenqvist och upptäckt att där inte finns en enda
            reservation från Miljöpartiet. Slutsatsen blir att Helena är hundraprocentigt
            nöjd med den politik som i dag förs av regeringen. Därför har
            jag några korta frågor:
          </note>
          <note>
            Vad anser Miljöpartiet om investeringsstöden, inte minst med
            tanke på att den ena artikeln efter den andra pekar på att dessa
            stöd inte har den effekt som majoriteten påstår att de ska ha?
            De utnyttjas alltså inte. I Stockholms län har endast 50 av avsatta
            190 miljoner tagits ut för 2003.
          </note>
          <note>
            Vad anser Miljöpartiet om det uppdrag som getts till Statens
            bostadskreditnämnd, att ta fram förslag till lösningar för hur
            ungdomar ska kunna äga sin lägenhet? Anser Helena att det är korrekt,
            och varför ska i så fall inte andra unga människor, till exempel
            småbarnsföräldrar, också kunna ha den rättigheten?
          </note>
          <note>
            Helena säger att för dem som har råd att köpa finns ett stort
            utbud, och att det finns en snedvridning på bostadsmarknaden.
            Då förstår jag inte varför hon inte stöder det förslag som Kristdemokraterna
            lagt fram om att även låginkomsttagare ska kunna äga sitt boende.
            I stället stöder hon det som sägs i majoritetstexten, nämligen
            att det kan ifrågasättas om det begränsade utrymme som finns för
            statliga insatser inom bostadssektorn ska användas på detta sätt
            alltså att stödja låginkomsttagare att äga sitt eget boende. Delar
            inte Miljöpartiet Kristdemokraternas uppfattning i den här frågan?
          </note>
          <note type="speaker">
            Anf. 128 HELENA HILLAR ROSENQVIST (mp) replik:
          </note>
          <note>
            Fru talman! Jag var inte alls förvånad över att Ragnwi Marcelind
            begärde replik, utan mera över att det gjordes på det tidiga stadiet
            eftersom jag ännu inte hade sagt någonting. Men jag förstår att
            frågorna redan var formulerade.
          </note>
          <note>
            Beträffande att vi inte har någon reservation och att det skulle
            vara egendomligt vill jag påpeka att i någon annan debatt är det
            Vänsterpartiet som får på tafsen för att de har reservationer.
            Vi har ingen koalition, vilket jag hört att några uttryckt här
            tidigare. Det måste vara ett missförstånd. Det finns ännu icke
            någon koalitionsregering i det här landet.
          </note>
          <note>
            I stort sett stöder vi propositionen. Det är på det sättet vi
            har samarbetat. Vi kan inte skuldbeläggas både för att det ena
            partiet har reservationer och för att det andra inte har det.
            Ni får väl bestämma er för vad som är riktigt.
          </note>
          <note>
            Nu jobbar Vänsterpartiet och Miljöpartiet tydligen på lite olika
            sätt. Jag försöker som gruppledare att avhålla mina kära partikamrater
            från att väcka så många motioner, åtminstone vad gäller att väcka
            samma motioner varje år. I stället tycker jag att vi skulle kunna
            ha temavisa utskottsbetänkanden och beredningar av ärendena så
            att vi slapp de upprepanden som nu finns. Jag hittar mycket sådant
            också här.
          </note>
          <note>
            Jag fann ingen anledning att själv reservera mig; jag har haft
            tillräckligt många möjligheter att påverka propositionen. Nu kan
            jag tala om en hemlighet för er, nämligen att om vi inte stödde
            detta är det inte säkert att det skulle gå igenom. Som ni vet
            agerar Miljöpartiet vågmästare, och därför är vi väldigt försiktiga
            med hur vi tassar fram mellan höger och vänster.
          </note>
          <note type="speaker">
            Anf. 129 RAGNWI MARCELIND (kd) replik:
          </note>
          <note>
            Fru talman! Frågorna var inte formulerade i förväg, utan det
            var när Helena Hillar Rosenqvist så tydligt markerade att det
            skulle handla om budgetbetänkandet, och att det här är Miljöpartiets
            politik, som jag begärde replik. Det finns inte en enda reservation.
            Jag vill inte skuldbelägga Miljöpartiet utan konstaterar bara
            att ni står bakom betänkandet. Då frågade jag hur ni kan stå bakom
            det och gav ett exempel på vad som står där.
          </note>
          <note>
            När Kristdemokraterna vill införa ett system där även låginkomsttagare
            ska kunna äga sitt boende säger Helena Hillar Rosenqvist och Miljöpartiet,
            eftersom de står bakom detta, att det kan ifrågasättas om det
            begränsade utrymme som finns för statliga insatser inom bostadssektorn
            ska användas på detta sätt.
          </note>
          <note>
            Man kan inte i talarstolen säga att marknaden är så problematisk
            att bara de som har pengar kan skaffa sig ett eget boende när
            det finns förslag på att vi ska underlätta för låginkomsttagare
            att också kunna äga sitt boende. Det var precis det som var den
            gamla folkhemstanken. Men det vill inte Miljöpartiet. Det bra
            att vi fått detta klart för oss i dag. Det är fint att det förs
            till protokollet.
          </note>
          <note>
            Jag frågade också beträffande investeringsstödet ifall Miljöpartiet,
            i enlighet med Socialdemokraterna och Vänstern, anser att det
            fungerar bra, att det indikerar att det är ett fungerande system,
            när man inte ens kan ta ut investeringsstöden. Pengarna blir kvar
            på Finansdepartementet i stället för att gynna människor som vill
            ha bostad, som vill ha större bostad, som vill kunna bilda familj.
            Låginkomsttagare som längtar efter att få en större lägenhet får
            stå utan eftersom bidragen fryser inne.
          </note>
          <note>
            Då frågade jag: Är det ett system som Miljöpartiet tycker är
            bra, eftersom ni inte kommenterar det och ni dessutom säger att
            ni står bakom den förda politiken? Det var bara det jag ville
            ha reda på, Helena Hillar Rosenqvist. Det finns många ytterligare
            frågor, men dem hinner jag tyvärr inte ställa.
          </note>
          <note type="speaker">
            Anf. 130 HELENA HILLAR ROSENQVIST (mp) replik:
          </note>
          <note>
            Fru talman! Det räcker så bra med de två som jag redan fått.
            Jag har skrivit ned dem, och nu ska jag också svara på dem.
          </note>
          <note>
            Den första frågan, åtminstone i din första replik, handlade om
            investeringsstöden. Jag anser att det är för tidigt att göra en
            utvärdering. De är inte slut ännu, och vi ska först se vad de
            leder till. Det verkar som om ganska mycket nu är på gång. Det
            hoppas jag, för jag tycker att de har gjort nytta. Jag kan också
            ställa mig tveksam till den formen av tillfälliga bidrag, men
            för att få den marknaden var det mycket viktigt.
          </note>
          <note>
            När det gäller den andra frågan har ju vi som äger våra bostäder
            dragit stor nytta av den lågräntepolitik som vi haft under den
            senare tiden. De som inte dragit så mycket nytta av den, där den
            inte alls kommit till någon nytta, är hyresrätterna. Jag tror
            att Ragnwi Marcelind kan titta på sina egna inbetalningar till
            bostadsfinansieringen och se hur mycket lägre boendekostnaden
            blivit under de senaste åren. Jag var med på den tiden när man
            betalade 1415 % i ränta på villalån.
          </note>
          <note>
            Den som i dag vill köpa sig en bostad inser att priserna tyvärr
            ökar i samma takt som räntan sjunker, men det är faktiskt upp
            till marknaden att avgöra var det hela ska hamna. Den låga räntan
            har dock gynnat oss som äger våra bostäder och fortfarande har
            lån på dem.
          </note>
          <note type="speaker">
            Anf. 131 NINA LUNDSTRÖM (fp) replik:
          </note>
          <note>
            Fru talman! Jag upplever att Helena Hillar Rosenqvist i stor
            utsträckning recenserar andras politik. Jag fastnade också för
            det som tidigare sades om att det inte finns några reservationer
            i betänkandet. Det tycker jag är ganska intressant att konstatera,
            särskilt med tanke på Gustav Fridolins inlägg i en tidigare bostadsdebatt.
            Då hade han väldigt många synpunkter på den förda politiken. Miljöpartiet
            skulle driva både lex Stockholm och mycket annat. Nu kan jag konstatera
            att man i Miljöpartiet kanske är både stolta och nöjda.
          </note>
          <note>
            Den fråga jag tänkte ställa till Helena Hillar Rosenqvist handlar
            om segregationen. Jag vill veta vad Miljöpartiet avser att göra
            åt den.
          </note>
          <note>
            I betänkandet anges det att Boverket ska ges i uppdrag att ta
            fram nyckeltal detta för att man ska kunna studera hur det ser
            ut när det gäller segregationen.
          </note>
          <note>
            Folkpartiet har kommit med en rapport. Vi beskriver där hur det
            ser ut när det gäller segregationen. Ett sätt att komma åt det
            hela är att titta på boendet, exempelvis på frågan om att människor
            får äga sitt boende.
          </note>
          <note>
            Jag vill veta varför Miljöpartiet har ändrat uppfattning om ägarlägenheter.
          </note>
          <note>
            Vidare: Om kommunala bostadsföretag och kommuner är överens om
            att det är bra att ombilda hyresrätter till bostadsrätter, kan
            Miljöpartiet då tänka sig att gå med på det? Vi ser i dag exempel
            på att inte ens det räcker för att man ska kunna göra detta. Det
            finns många sådana exempel. Men tycker inte Miljöpartiet att det
            vore bra om alla av de närmast berörda var överens om att man
            kan få ombilda hyresrätt till bostadsrätt?
          </note>
          <note type="speaker">
            Anf. 132 HELENA HILLAR ROSENQVIST (mp) replik:
          </note>
          <note>
            Fru talman! Vi har ett avtal om samarbete mellan Socialdemokraterna,
            Vänsterpartiet och Miljöpartiet. Den här mandatperioden är det
            budgeten som det rör sig om. Nu diskuterar vi ett budgetbetänkande,
            och jag kan lova, Nina Lundström, att vi har åtskilliga reservationer
            i övriga betänkanden. Jag antog att det var det här betänkandet
            vi talade om liksom om den recension av andra partiers politik
            som jag har tillåtit mig att göra. Jag trodde nämligen att vi
            var här för att kunna tala om varandras politik. Vidare gäller
            det de frågor som jag har och som jag inte haft möjlighet att
            ställa eftersom jag står så långt ned på talarlistan men som jag
            nu kan ställa till Folkpartiet. Jag ber att i kommande debatter
            få återkomma bland annat till de frågor som Nina Lundström tar
            upp.
          </note>
          <note>
            Som jag tidigare påpekat är min åsikt att vi av Hans Lind har
            fått bekräftat att segregationen har ökat i de områden med ombildningar
            som han har undersökt. Det manar inte precis till efterföljd.
          </note>
          <note>
            Det är inte tvärstopp för någonting. Jag vet att man gärna anser
            att det är fråga om en stopplag. Men det handlar om ett försvårande
            för ombildning och inte om ett idiotstopp, och detta vet Nina
            Lundström.
          </note>
          <note type="speaker">
            Anf. 133 NINA LUNDSTRÖM (fp) replik:
          </note>
          <note>
            Fru talman! Ett sätt att se till att det byggs hyresrätter i
            stället för att satsa på kortsiktiga bidrag är att reformera hyressättningen,
            det vill säga att de som ska bygga hyresrätter oavsett om det
            är kommunala bostadsföretag eller om det är privata aktörer vet
            hur kalkylen ser ut, att den håller.
          </note>
          <note>
            Kommer Miljöpartiet att ställa upp på en reformerad hyressättning?
          </note>
          <note>
            Kan Miljöpartiet tänka sig att i framtiden sänka fastighetsskatten
            och förmögenhetsskatten? Detta påverkar hyreskostnaden. Anser
            Miljöpartiet att det här är något som man kunde göra något åt,
            i enlighet med Folkpartiets förslag?
          </note>
          <note>
            Tycker Miljöpartiet att de bullernormer som finns och att annan
            lagstiftning som gör att man stoppar byggandet, inte minst av
            hyresrätter, är rimliga?
          </note>
          <note>
            Det finns väldigt många olika typer av hinder för att öka bostadsbyggandet.
            Vi kunde höra här att Miljöpartiet ändå tvekar kring om investeringsbidragen
            varit speciellt bra. Det har varit viktigt med ett tillfälligt
            stöd, säger Helena Hillar Rosenqvist. Men det finns ju annat som
            man kan göra i stället.
          </note>
          <note>
            Min fråga är därför: Är ni i Miljöpartiet beredda att se över
            andra åtgärder som skulle vara oerhört mycket bättre och som skulle
            vara långsiktiga något som jag förstått att Miljöpartiet gillar?
            Är alltså långsiktiga förutsättningar som gör att man kan bygga
            kontinuerligt utifrån bostadskonsumenternas behov och önskemål
            något som Miljöpartiet kan ställa upp på?
          </note>
          <note>
            Allra sist: Ser Miljöpartiet ägandet som en del av kampen mot
            segregationen det vill säga att människor även i så kallade hundraprocentsområden
            ska kunna äga sin bostad?
          </note>
          <note type="speaker">
            Anf. 134 HELENA HILLAR ROSENQVIST (mp) replik:
          </note>
          <note>
            Fru talman! Ursäkta, med det var alldeles för många frågor. Jag
            har inte mer tid än vad du har för att svara på frågor. Det var
            liksom ett rabblande av frågor om sådant som redan varit uppe.
            En del av svaren från förut kan jag säkert hålla med om jag har
            inte noterat dem så otroligt noga. Jag är dock tacksam för passningen
            här.
          </note>
          <note>
            Vad jag skulle vilja se är fler byggprojekt där den som bygger
            också förvaltar fastigheten. Jag glömde det där förut, så det
            är bra att jag får tillfälle att säga det. Nina nämnde att Miljöpartiet
            tycker att det är viktigt med ett långsiktigt, hållbart byggande
            och boende. Däri ingår faktiskt den nämnda frågan. Det där är
            sådant som jag skulle vilja jobba med.
          </note>
          <note>
            De andra frågorna om hyresrätter, hyressättningssystem, fastighetsskatt
            och förmögenhetsskatt är sådant som vi återkommer till i kommande
            betänkanden. Jag hoppas att jag då får riktigt goda möjligheter
            att utveckla de frågorna.
          </note>
          <note>
            Jag är den som kanske starkast har ifrågasatt trepartiöverenskommelsen.
            Alla ni andra tyckte att det var väldigt bra när vi fick det där
            klart för oss. Jag var, som sagt, den enda som ifrågasatte trepartiöverenskommelsen.
            Jag tyckte att det var lite ovanför folks huvuden och att det
            kunde bli så att man skulle vilja bli av med gamla hyresgäster.
            Jag har många synpunkter på de sakerna, men det är väl sådant
            som vi, som sagt, får återkomma till.
          </note>
          <note type="speaker">
            Anf. 135 MARIETTA DE POURBAIX-LUNDIN (m) replik:
          </note>
          <note>
            Fru talman! Jag begärde ordet när Helena Hillar Rosenqvist inledde
            mycket positivt om att Miljöpartiet är för mångfald i boendet.
            Wow ! Nu kommer Helena Hillar Rosenqvist, tänkte jag, att säga:
            Vi har ändrat oss när det gäller ägarlägenheterna en gång till,
            skulle jag vilja tillägga. När ert förslag kommer upp kommer vi
            att stödja förslaget om att få ägarlägenheter även i Sverige.
          </note>
          <note>
            Nog är det väl, Helena Hillar Rosenqvist, en paradox att man
            kan äga sin bostad om den så att säga är på marken men inte om
            huset ställs upp. Nog är det väl en paradox här i Sverige att
            vi har det på det sättet.
          </note>
          <note>
            Jag har två frågor till Helena Hillar Rosenqvist. Tidigare hade
            jag ett antal frågor, men det var till hela vänsterkartellen.
            Jag har dock inte fått särskilt många svar. Något svar fick jag
            i samband med att Lilian Virgin var uppe. Därför måste jag kolla
            med Miljöpartiet. Vi kan ta två av de hinder för bostadsbyggandet
            som lästes upp och som Lilian Virgin var positiv till.
          </note>
          <note>
            Först gäller det infrastruktursatsningar, vägsatsningar, för
            att få i gång bostadsbyggandet. Landshövdingen i Stockholms län
            kom i april 2003 med en rapport, Vägskäl för bostadsbristen .
            Där konstaterar landshövdingen att man kanske skulle kunna bygga
            56 000 lägenheter i Stockholmsområdet. Men 40 000 av dessa lägenheter
            är beroende av att det kommer pengar till trafik- och infrastrukturinvesteringar
            i Stockholms län. Tycker Helena Hillar Rosenqvist att det behövs?
            Det är min första fråga.
          </note>
          <note>
            Vidare gäller det bullernivåerna. I Sverige är det så konstigt,
            för samma regler gäller oavsett om man bygger i en storstad som
            Stockholm eller om man bygger ute på landsbygden. Var och en förstår
            att det, av naturliga skäl, bullrar mer i en storstad än det gör
            ute på landsbygden. Man måste alltså få helt andra regler, mer
            flexibla regler, när det gäller bullernivåerna.
          </note>
          <note>
            Min nästa, mycket enkla, fråga blir därför: Tycker Helena Hillar
            Rosenqvist att vi ska ha en ändring här så att det blir möjligt
            att bygga även i storstäder?
          </note>
          <note type="speaker">
            Anf. 136 HELENA HILLAR ROSENQVIST (mp) replik:
          </note>
          <note>
            Fru talman! Det var två väldigt intressanta frågor. När det gäller
            den första frågan, den om infrastrukturen, vill jag säga att bostäderna
            faktiskt ingår i infrastrukturen. Den infrastruktur som Marietta
            de Pourbaix-Lundin frågar efter gäller främst vägar.
          </note>
          <note>
            Såvitt jag förstår är det väldigt många människor här som främst
            efterfrågar kollektivtrafik, så det viktigaste är att man bygger
            ut kollektivtrafiken. På liknande sätt är det i mitt län. Där
            bor det inte så hemskt mycket folk, bortsett från Linköping och
            i Norrköping. Vad man där försöker satsa på är spårvägsutbyggnaden.
            Kollektivtrafiken är alltså otroligt viktig.
          </note>
          <note>
            Vidare handlar det om hur man planerar de nya områdena. Det handlar
            om att det finns mindre köpcentrum och om att det finns en dagligvaruhandel
            som folk kan ta sig till. Marietta de Pourbaix-Lundin var kanske
            med när jag här talade om att ha rullatoravstånd till butiken.
            Det är väldigt viktigt hur vi planerar etableringar av stormarknader,
            outlet -butiker och annat sådant som gör människor otroligt bilberoende.
            Jag efterlyser alltså att planeringen fullföljs för kollektivtrafiken
            och även för dagligvaruhandeln och andra butiker i närheten av
            där man bor.
          </note>
          <note>
            Det är väldigt många människor som är störda av buller, och det
            gäller inte bara bullret från gatan och trafiken utan också fläktbuller
            och lågfrekvent buller. Det är en otroligt stor stressfaktor för
            många. Man kanske inte hör det lika mycket som man upplever det
            inom sig och som det påverkar kroppen. Jag tror att man kan göra
            väldigt mycket åt det, bland annat att man planerar lägenheterna
            så att den del av lägenheten där man ska sova är bortvänd från
            bullerstörningarna.
          </note>
          <note type="speaker">
            Anf. 137 MARIETTA DE POURBAIX-LUNDIN (m) replik:
          </note>
          <note>
            Fru talman! Men det mesta av kollektivtrafiken går faktiskt också
            på vägar och behöver vägar, så är det. Jag tror inte att man vill
            ha spårvagnar in i Stockholm utifrån till exempel där jag bor.
            Det behövs faktiskt vägar.
          </note>
          <note>
            I Stockholmsområdet har vi en gemensam bostads- och arbetsmarknad.
            Man bor inte precis där man jobbar, så man måste kunna förflytta
            sig. Jag utgår från att alla faktiskt inte har rullator, utan
            en del arbetar också, och då måste man kunna komma till sitt arbete.
            Jag tycker inte att jag fick något riktigt svar på min fråga.
          </note>
          <note>
            Det är bullret utifrån jag pratar om. Det är flera byggprojekt
            i Stockholms innerstad som har stoppats på grund av bullernivåerna
            och de bullernormer som gäller i dag. Det gör att bostadsbyggandet
            i Stockholm, där vi har 100 000 människor i bostadskö, inte blir
            av. Är det verkligen rimligt? I konsekvensens namn borde egentligen
            Miljöpartiet säga att de flesta som bor i Stockholms innerstad
            måste flytta, för de som redan bor där är utsatta för det buller
            som de som skulle flytta in skulle bli utsatta för. Det vore faktiskt
            konsekvent om man sade det.
          </note>
          <note>
            Vi vet alla att det i dag finns väldigt bra isolerande fönster.
            Man hör inte bullret inne. Men nu bygger allt på att man ska mäta
            bullret med öppet fönster, och där vet vi hur det fungerar i innerstan.
            Där fick jag inte heller något bra svar.
          </note>
          <note>
            Jag vet inte hur ni i vänsterkartellen ska få ihop det. Helena
            Hillar Rosenqvist tycker inte att det behövs vägar utan kollektivtrafik,
            och kollektivtrafiken går inte på vägar enligt henne. När det
            gäller bullret vill inte Helena Hillar Rosenqvist göra några större
            förändringar utan tycker att allting är bra.
          </note>
          <note type="speaker">
            Anf. 138 HELENA HILLAR ROSENQVIST (mp) replik:
          </note>
          <note>
            Fru talman! Nej, Marietta de Pourbaix-Lundin, jag försöker bara
            komplicera det hela och påpeka att buller inte bara kommer utifrån.
            Jag är mycket väl medveten om det, eftersom jag själv lever i
            två helt motsatta miljöer, nämligen på Munkbron och ute på landet
            där jag kan ha alla fönster öppna dygnet runt utan att bli störd
            av så mycket ljud.
          </note>
          <note>
            Jag vill komplicera det hela lite. Om Marietta de Pourbaix-Lundin
            inte är nöjd med mina svar beror det antagligen på att jag inte
            levererade de svar som hon efterfrågade. Jag anser att infrastruktur
            i städer och i stadsbebyggelse för det mesta åtminstone borde
            bygga på kollektivtrafik och planering för det och på hur man
            förlägger dagligvaruhandeln.
          </note>
          <note type="speaker">
            Anf. 139 RIGMOR STENMARK (c) replik:
          </note>
          <note>
            Fru talman! Även jag blev glatt överraskad när Helena Hillar
            Rosenqvist sade att Miljöpartiet är för mångfald. Jag skrev hoppsan.
            Jag tänker fråga lite om det. Det innebär också att Helena Hillar
            Rosenqvist håller med Centerpartiet om att vi ska utveckla hela
            landet, att människor ska kunna bo både på landsbygden och i staden.
            Då undrar jag: Hur ser Miljöpartiet på landsbygdsbornas möjligheter
            att ta sig till dagligvaruhandeln, till skolor och olika former
            av service? Hur ser Helena Hillar Rosenqvist på möjligheten att
            med en bil ta sig fram ute på landsbygden? Det är alldeles omöjligt
            att åka en buss som över huvud taget inte finns.
          </note>
          <note type="speaker">
            Anf. 140 HELENA HILLAR ROSENQVIST (mp) replik:
          </note>
          <note>
            Fru talman! Mångfalden i boendet för mitt vidkommande består
            av att försöka värna om hyresrätten, med tanke på de hot som hyresrätten
            har varit utsatt för. Det har varit en kraftig attack från borgerligt
            håll och antagligen en from önskan från borgerligt håll att jag,
            efter det att utredningen om att äga sin lägenhet hade kommit,
            skulle svälja den med hull och hår. Nu var det så att vi kom överens
            om att vi skulle låta utreda saken och få en utredning som bland
            annat tar upp jämförelsen med Finland. Men vi kanske inte ska
            veckla in oss i det, utan mångfalden för mig är att värna om hyresrätten.
            Vi kommer till det den 19 januari, tror jag, när vi åter ska samlas
            här. Vi har en tendens i det här utskottet att prata om allting
            alltid.
          </note>
          <note>
            Att bo ute i glesbygden är inte lätt, det kan jag intyga som
            bor där själv. Nu har jag inte med mig den lapp som jag nästan
            ständigt haft med mig med uppgift om hur många glesbygdsbutiker
            som läggs ned varje år. Det är förfärligt många. Det spelar ingen
            roll att vi i kommunerna har möjlighet att stödja en glesbygdsbutik.
            Det är inte ett gynnande av en enskild, utan det är fullkomligt
            tillåtet och önskvärt. Men det hjälper inte om folk inte handlar
            i den butiken. Då tröttnar till slut handlaren. Det är ett väldigt
            stort problem.
          </note>
          <note>
            Hade vi den infrastruktur som nätet av glesbygdsbutiken skulle
            utgöra skulle vi inte behöva åka på våra vägar i riktigt samma
            utsträckning. Jag är ingen bilmotståndare. Jag skulle inte själv
            klara mig utan bil, men det gäller att samordna transporterna
            och massa annat. Vi har, förmodar jag, en ganska stor samsyn om
            de miljöfordon som vi ända håller på att utveckla i det här landet.
          </note>
          <note type="speaker">
            Anf. 141 RIGMOR STENMARK (c) replik:
          </note>
          <note>
            Fru talman! Då vill jag gå till det som Helena Hillar Rosenqvist
            tyckte att vi skulle hålla oss till, nämligen utgiftsområde 18.
            Där står det bland annat i propositionen: Vidare föreslår regeringen
            att 4 miljoner kronor för 2005 förs över från anslag 31.5 det
            är bidrag till Fonden för fukt- och mögelskador att användas för
            att utveckla och genomföra en miljöutbildning för byggnadsarbetare.
          </note>
          <note>
            Man för över det till Boverket. Man tar alltså pengar från Fonden
            för fukt- och mögelskador samtidigt som vi vet att den här fonden
            mycket väl behövs då flera och flera, främst barn och ungdomar,
            drabbas av allergisjukdomar. Varför går Helena Hillar Rosenqvist
            med på det?
          </note>
          <note>
            Det är lite anmärkningsvärt att Helena Hillar Rosenqvist är så
            snabb i sitt omdöme. När en person säger att det inte behövs så
            många studentbostäder som de samlade studentorganisationerna i
            landet säger behövs anammar Helena Hillar Rosenqvist vad en vd
            för ett studentlägenhetsföretag sagt och förkastar hela studentkåren.
            Det tycker jag är anmärkningsvärt. Lite sakta i backarna, skulle
            jag vilja säga. Det har dessutom gått en alltför kort tid.
          </note>
          <note>
            Detsamma gäller den korta tid som vi hade att utvärdera hur omvandling
            från hyresrätter till bostadsrätter hade slagit. Helena Hillar
            Rosenqvist tar en persons åsikt, gör den till sin egen, förkastar
            andra möjligheter och säger att detta är hela sanningen. Det kan
            inte vara så. Lite sakta i backarna där också.
          </note>
          <note>
            Vi har ännu inte sett resultaten. Alla var överens i den hearing
            som var om att det var alltför kort tid för att göra denna utvärdering
            och dra några slutsatser.
          </note>
          <note type="speaker">
            Anf. 142 HELENA HILLAR ROSENQVIST (mp) replik:
          </note>
          <note>
            Fru talman! Vad gäller Fonden för fukt- och mögelskador har jag
            tyckt att det har varit väldigt viktigt att utbilda byggnadsarbetare.
            Det hänger till viss del samman med det här, för det handlar också
            om att förebygga att man bygger in fukt och mögel i husen. När
            vi ser att alla pengar inte går åt håller jag självklart stenhårt
            öga på de här fonderna. De har inte utnyttjats i den utsträckning
            som de hade behövts. Man behöver se över reglerna. Det blir lite
            för dyrt för den enskilde fastighetsägaren att åtgärda de här
            skadorna.
          </note>
          <note>
            Det kan jag hålla med om. Jag tycker inte att det är något fel
            att man utbildar byggnadsarbetare.
          </note>
          <note>
            Som vanligt blir det så mycket frågor. Det är begränsat utrymme
            för mig att svara på dem. Jag tycker att det är viktigt att lyssna
            när man är ute och träffar företrädare för studenterna och dem
            som ska tillhandahålla bostäder. Det står väldigt många i kö.
            Förvalta en kö kan man göra, och folk står i kö. Men vid två tillfällen
            har vi hört hur man delar in köandet i dem som står i kö och dem
            som är aktiva i kön. Det är två olika sätt att förhålla sig till
            kön. Det tycker jag att vi fick ganska klart för oss i Göteborg
            när vi var där. Det var intressant att höra. Jag förringar inte
            problemet på något vis och ställer inga vd:ar emot varandra. Det
            här är olika sätt att se. Det måste de som handhar köerna ha totalkoll
            på. När de talar om för oss hur det föreligger tycker jag faktiskt
            att vi kan lyssna på dem.
          </note>
          <note type="speaker">
            Anf. 143 CARL-ERIK SKÅRMAN (m):
          </note>
          <note>
            Fru talman! Det har talats mycket om hur Socialdemokraterna har
            drivit politiken de senaste tio åren. Egentligen, fru talman,
            är det ju så att med några mandatperioders undantag har Socialdemokraterna
            dominerat bostadspolitiken under 70 år, ända sedan 30-talets början.
          </note>
          <note>
            Vad är resultatet? Jo, dessvärre en misslyckad bostadspolitik,
            omfattande bostadsbrist i storstäderna och stora överskott i glesbygderna.
            Det är bostadsbrist i varannan kommun, 100 000 bostadssökande
            i Stockholmsregionen och 26 000 tomma lägenheter i glesbygdskommunerna
            eller stagnerande kommuner. Inte ens om man anställde Stålmannen
            som bostadssamordnare kunde man använda de 26 000 tomma lägenheterna
            för att trycka in Storstockholms bostadssökande.
          </note>
          <note>
            Varför har det inte byggts bostäder där det har behövts? Och
            varför har det byggts bostäder där det uppenbarligen inte har
            behövts? Det är frågor som de socialdemokratiska bostadspolitikerna
            borde sätta sig ned och tänka på. Är det måhända något systemfel
            i den socialdemokratiska bostadspolitiken? Misstanken gnager säkert
            hos många socialdemokrater. Vad blev det av resultaten, de goda
            billiga bostäder i mängd som de bostadspolitiska systemen enligt
            vallöftena skulle ha givit oss?
          </note>
          <note>
            Raden av misslyckade bidragssystem för bostadsbyggandet talar
            ett tydligt språk. Hur gick det med den hyresreglering som krigsåren
            skapade? Hur gick det med paritetslånesystemet som sköt ränteskulderna
            framför sig tills de blev så tunga att det inte gick att skjuta
            på dem längre? Hur gick det med de garanterade räntelånen som
            till sist höll på att få statsbudgeten att kantra? Hur har det
            gått med de kommunalt styrda hyrorna i bruksvärdessystemet när
            hyrorna på politiska initiativ, som exempelvis i Stockholm, sattes
            så lågt att det inte var ekonomiskt möjligt att bygga något nytt?
          </note>
          <note>
            Fru talman! Försöken att införa planhushållning på bostäder är
            lika många som dess misslyckanden. En politik som ger konsumenterna
            möjlighet att inom ramen för de egna resurserna genom fritt val
            styra de ekonomiska förutsättningarna för vad som ska byggas är
            vad vårt samhälle behöver. Då kan tillgången på önskvärda bostäder
            öka och byggandet av bostäder i glesbygder som misslyckade lockbeten
            för eventuella arbetsplatsetableringar undvikas.
          </note>
          <note>
            Nu finns det ju olika uppfattningar om planhushållningens attraktivitet.
            Men jag tror att de flesta ändå är överens om att om man tillämpar
            planhushållning och försöker dra åt det hållet måste man hålla
            god ordning på sina siffror. Slarv får förödande effekter i ett
            planhushållningssystem.
          </note>
          <note>
            Att det på en minutiöst reglerad marknad uppstår brister och
            därmed följande grå och svarta affärer är knappast förvånande.
            Sådant kan iakttas överallt. Rabatterade hyror och förbigående
            av bostadsköer, till och med datjor, förekommer rentav även i
            vårt välordnade samhälle. De senaste veckornas avslöjanden visar
            brutalt och tydligt att det förekommer i stor utsträckning även
            hos dem som borde veta bättre, vare sig det gäller ombudsmän,
            politiker eller andra, för all del direktörer också. Nu får de
            som har skämt ut sig ta ansvar för vad de har gjort.
          </note>
          <note>
            Någon har frågat här tidigare vad man ska göra för att få en
            bättre tingens ordning. Vi kan lära oss av bostadsrättsmarknaden
            som en gång i världen var reglerad och som vidhäftades samma problem
            med folk som gick omkring med svarta pengar och kontakter. I dag
            är den ren, därför att det är en öppen marknad där var och en
            kan se vad som händer. Priserna noteras. Ingen behöver bli lurad.
          </note>
          <note>
            Att köer, brister och byråkratisk planhushållning leder till
            missbruk är inget förvånande eller nytt. Vad som är mer förvånande
            är att de som styr den reglerade bostadsmarknaden gång på gång
            visar slarv med siffrorna i sin administration. Vanligen inskränker
            det sig väl till mindre frågor, men i samband med bostadsavsnittet
            i årets budgetproposition har det varit exceptionellt.
          </note>
          <note>
            Sista kvällen innan utskottsbetänkandet måste justeras för att
            passa in i kammarens planering kunde de som satt framför sina
            datorer se att utskottsmajoriteten krävde att utskottet skulle
            väcka ett utskottsinitiativ som utökar regeringens bemyndigande
            till att spendera 36 miljoner kronor på Byggkostnadsdelegationens
            fleråriga byggprojekt. De som inte satt vid sina datorer fick
            vänta med att häpna tills dess att de kom till Riksdagshuset inför
            sammanträdet klockan nio dagen efter.
          </note>
          <note>
            Häpna var just vad det fanns anledning att göra. För som skäl
            för ett så sent utskottsinitiativ anfördes att departementet tappat
            bort och glömt att ta med vad man önskade, och nu var det sista
            chansen att rätta till saken. Precis som om man inte hade haft
            möjlighet att rätta till sina uppgifter under de nära två månader
            som gått sedan budgetpropositionen lämnades! Att oppositionen
            inte ens får en sportslig chans att sätta sig in i majoritetsförslagen
            bryr man sig uppenbarligen inte om. Vilken hänsynslöshet mot utskottet
            är inte detta! Vilken nonchalans mot hela budgetprocessen!
          </note>
          <note>
            Regeringskansliet har ökat från 2 435 tjänstemän år 2000 till
            3 642 år 2004, det vill säga med 50 %. Man frågar sig hur regeringen
            drar nytta av sina skickliga tjänstemän. Det är uppenbarligen
            inte för att hålla rätt på Bostadsdepartementet och ge gott underlag
            för riksdagen att bedöma regeringens förslag.
          </note>
          <note>
            Fru talman! I det här läget är det inte bara myglarna på bostadsmarknaden
            i regleringsiverns bakvatten som har anledning att skämmas. Hela
            vänsterkartellen har anledning att skämmas. Skäms hela vänsterkartellen!
            Så där gör man inte!
          </note>
          <note type="speaker">
            Anf. 144 STEN LUNDSTRÖM (v) replik:
          </note>
          <note>
            Fru talman! Det är inte utan att det är härligt att höra en riktig
            högerpatriark höja rösten och säga till oss andra att vi ska skämmas,
            att få höra riktig, härlig, gammaldags högerpolitik.
          </note>
          <note>
            Att titta tillbaka bostadspolitiskt är naturligtvis intressant.
            Man talar om ett totalt misslyckande. Det är ett misslyckande
            att vi byggde en miljon bostäder på tio år som gjorde att folk
            fick någonstans att bo. Det är ett misslyckande att mina föräldrar
            kunde flytta från en etta med toalett på gården till en nybyggd
            tvårumslägenhet. Det är naturligtvis ett misslyckande att folk
            har fått möjlighet att bo bra. Det är naturligtvis ett stort misslyckande
            att arbetarklassens barn fick ett eget rum så att de kunde sköta
            sina studier och därmed också öka sina möjligheter i samhället.
            Det är ett stort misslyckande alltihop om vi ska tro Carl-Erik
            Skårman.
          </note>
          <note>
            Carl-Erik Skårman talar om myglarna på bostadsmarknaden. Ja,
            tar du bort regelverken, tar du bort bostadsförmedlingarna, tar
            du bort bostadsanvisningslagen, tar du bort förutsättningarna
            att överklaga att du inte har fått en bostad, då ökar möjligheten
            för myglarna.
          </note>
          <note>
            Vi är överens. Vi ska bekämpa myglarna på bostadsmarknaden. Det
            kan vi göra tillsammans men inte genom att göra myglarnas sätt
            att skaffa sig bostäder till det regelverk som finns. Det är inte
            att komma till rätta med myglarna. Det är att komma till rätta
            med problemet på ett helt annat sätt, nämligen att det blir fullt
            lagligt att vara myglare.
          </note>
          <note>
            Det är den politiken som Carl-Erik Skårman talar sig varm för:
            Lämna över allting till marknaden! Låt plånboken bestämma vem
            som ska få bo och inte bo! Har vi tur kommer sedan den här marknaden
            att producera en och annan bostad också till dem som inte är särskilt
            lönsamma att ha i sitt hägn.
          </note>
          <note>
            Carl-Erik Skårman, du är urtypen för en patriark på högerkanten!
            Det är kul med sådana också.
          </note>
          <note type="speaker">
            Anf. 145 CARL-ERIK SKÅRMAN (m) replik:
          </note>
          <note>
            Fru talman! Om det är att vara urtypen för en patriark på högerkanten
            att vilja bygga bostäder som folk vill ha är jag gärna en patriark
            på högerkanten. Jag vet att Sten Lundström inte är det. Han vill
            nämligen ha regleringar, och regleringar är förutsättningen för
            att det ska gå att mygla. Det är då man kan utnyttja sina kontakter
            för att gå vid sidan om reglerna. Det är då man kan skaffa sig
            datjor bortåt Nynäshamn. Det är då man kan betala svart för att
            slippa de regler som finns.
          </note>
          <note>
            Jag tror att Sten Lundström försöker slå blå dunster i ögonen
            på folk när han vill förneka att det är just reglerna som är orsaken
            till att myglarna har sådana framgångar.
          </note>
          <note>
            Jag tycker inte att det var tråkigt att Sten Lundströms föräldrar
            kunde skaffa sig en större lägenhet, lika lite som jag tycker
            att det är tråkigt att Ernst Wigforss föräldrar kunde köpa sitt
            hus, vilket han i sina memoarer uppskattar mycket då det gav familjen
            en större säkerhet att vara mindre beroende av godtyckligheten
            i ett hyresförhållande. Jag hoppas att Sten Lundströms föräldrar
            också hade den möjligheten. Det skulle ha gett familjen större
            säkerhet att kunna äga och disponera sin bostad själv. Det är
            någonting jag önskar alla.
          </note>
          <note>
            Jag beklagar att Gunnar Sträng inte är kvar. Egnahemsfolket är
            vårt folk, sade han. Han stödde också den tanken, liksom Ernst
            Wigforss. Men den moderna socialdemokratin hoppar av detta.
          </note>
          <note type="speaker">
            Anf. 146 STEN LUNDSTRÖM (v) replik:
          </note>
          <note>
            Fru talman! Blå dunster är väl ungefär det sista jag försöker
            slå i ögonen på folk, men det är en annan sak. Jag för en röd
            politik.
          </note>
          <note>
            Nej, jag har ingenting emot egnahemsbyggandet. Jag tycker att
            det är alldeles utmärkt att folk kan bygga sin egen villa eller
            till och med köpa en villa byggd av någon annan ägd av banken,
            vanligtvis, för tid och evighet. Jag har ingenting emot det. Jag
            har heller ingenting emot bostadsrätten, som är den form jag själv
            valt att bosätta mig i. Framför allt har jag absolut ingenting
            emot hyresrätten och alla de människor som behöver hyresrätt,
            precis som mina föräldrar gjorde under hela sin livstid eller
            nästan hela; i slutet köpte de en bostadsrätt.
          </note>
          <note>
            Men jag har väldigt mycket emot en bostadsmarknad där det är
            plånbokens storlek som helt avgör din förutsättning att bo. Det
            är det som Carl-Erik Skårman företräder. Det är den tanken Carl-Erik
            Skårman har. Det är plånboken och marknaden som ska styra hela
            bostadssektorn.
          </note>
          <note>
            Det finns alltid förlorare på en marknad. Det finns de som det
            inte är lönt att bygga för därför att de inte har något marknadsvärde,
            och det finns ett marknadsvärde som gör att en del människor aldrig
            kommer att kunna bli delaktiga. Dessutom har vi behov av hyresrätter
            inte minst för att kunna ha en arbetsmarknad som är flexibel,
            där folk har möjlighet att röra på sig.
          </note>
          <note>
            Jag ska bara ta upp en punkt till. Det finns en myt i diskussionen
            om vad som byggdes i glesbygden, nämligen att man byggde för skojs
            skull eller därför att man hade vissa förhoppningar om att det
            skulle flytta dit folk. Det mesta av det som har byggts har en
            gång i tiden byggts därför att man på bruksorterna hade behov
            av industriarbetare. Man hade behov av skogsarbetare. Så byggde
            man bostäder åt de här människorna. Problemet är att en omstrukturering,
            som det i sig inte är något större fel i, innebar att dessa arbetstillfällen
            försvann, och därmed försvann också hyresgäster från de här bostäderna.
            Det innebär att ungdomar på de här orterna väljer, med all rätt,
            att söka sig hemifrån, gå in på universitetet eller bara sticka
            i väg och prova någon annan del av livet.
          </note>
          <note>
            De tomma bostäderna beror på bristen på arbete i glesbygden,
            inte på att man byggde fel.
          </note>
          <note type="speaker">
            Anf. 147 CARL-ERIK SKÅRMAN (m) replik:
          </note>
          <note>
            Fru talman! En förutsättning för den socialistiska detaljpolitiken
            är att vi har en brist. Det är nämligen då det ges möjlighet att
            gå in och detaljstyra efterfrågan, manipulera människor från deras
            egentliga önskningar och på det viset kunna styra hur människor
            bor, allt utifrån ideologiska önskemål. Det är det stora sveket
            mot människorna och det som ger förutsättningarna för mygel, för
            kringgående av regler och för att ge den som har goda kontakter
            och nära kunskaper om hur saker och ting fungerar möjlighet att
            tricksa sig fram på bostadsmarknaden.
          </note>
          <note>
            Det behöver inte nödvändigtvis vara så att man går förbi existerande
            lagar, men man bryter mot den faktiska moralen, något som uppenbarligen
            har skett i många fall i fackföreningarna. Detta kräver att det
            finns regler som det går att bryta emot. Därför är de som vinner
            på ett regleringssamhälle också de som på det här sättet kan dela
            ut favörerna.
          </note>
          <note type="speaker">
            Anf. 148 LILIAN VIRGIN (s) replik:
          </note>
          <note>
            Fru talman! Tänk vad rätt jag hade när jag visste vad Carl-Erik
            Skårman skulle ta upp och att han skulle kritisera vårt initiativ
            om bemyndigande till regeringen!
          </note>
          <note>
            Utskottet anser att verksamheten vid Byggkostnadsforum skulle
            underlättas och att det är betydelsefullt att pilotprojekt kan
            genomföras med längre tidsperspektiv. Det var därför vi föreslog
            det här initiativet. Anslaget finns, och det handlar alltså om
            användningen av pengarna.
          </note>
          <note>
            Moderaterna tycker dock inte om detta. Vi ska inte ha något Byggkostnadsforum.
            Vi ska inte ha en byggsamordnare inte ens om det var Stålmannen
            som var byggsamordnare, hörde vi. Det är ändå roligt att se vilket
            engagemang det finns i bostadsfrågorna trots att Moderaterna inte
            vill ha någon bostadspolitik.
          </note>
          <note>
            Vi tycker i stället att det här förslaget är bra och att det
            ska kunna användas smidigt. Då ställer jag mig frågan: Vad hade
            Carl-Erik Skårman gjort om han också hade tyckt att detta var
            ett bra förslag och att vi behöver Byggkostnadsforum för att få
            i gång byggverksamheten? Hur hade han gjort om han tyckt att denna
            verksamhet behövdes?
          </note>
          <note type="speaker">
            Anf. 149 CARL-ERIK SKÅRMAN (m) replik:
          </note>
          <note>
            Fru talman! Lilian Virgin ska noga notera att det jag kritiserade
            var regeringen och regeringens sätt att hantera detta. Jag menar
            att regeringen hänsynslöst har trampat på utskottet. Inte minst
            dess socialdemokrater har verkligen fått trycka näsan i mattan
            därför att regeringen har slarvat. Privat tycker jag att det är
            illa handlat mot utskottets ledamöter. Jag har förståelse för
            om Lilian Virgin känner sig illa behandlad av regeringen.
          </note>
          <note>
            Om det inte hade funnits ett bra förslag i samband med den här
            propositionen skulle jag naturligtvis ha tagit upp detta med departementet
            på ett tidigt stadium och sagt att det här måste ni ändra på.
            Kanske hade jag lämnat en motion i anslutning till propositionen
            för att på det sättet rätta till det som regeringen inte lyckades
            åstadkomma på ett bra sätt.
          </note>
          <note>
            Det är alltså en kvalitet på regeringsarbetet som jag tycker
            är illa. Det gör att det är väldigt tveksamt vad regeringen kan
            åstadkomma framöver i alla sina planerarambitioner om det ska
            gå till på det här sättet. Det är inte första gången faktiskt.
            Det finns tidigare exempel på underlåtenhetssynder från departementets
            sida i det här avseendet, och det tycker jag är mycket oroväckande.
            Särskilt när man har sådana ambitioner att planera i detalj hur
            människorna ska ha det i vårt land kan man väl inte slarva på
            det här viset och lämna sina kamrater i riksdagen att stå här
            och skämmas.
          </note>
          <note type="speaker">
            Anf. 150 LILIAN VIRGIN (s) replik:
          </note>
          <note>
            Fru talman! När Carl-Erik Skårman stod i talarstolen sade han
            att vi skulle skämmas i utskottet. Nu säger han att det inte är
            oss han kritiserar utan regeringen. Men jag känner inte att regeringen
            har trampat på utskottet utan att vi har kommit fram till en praktisk
            lösning, och jag skäms inte för det. Jag tycker att man ska kunna
            använda de initiativ som är möjliga och rätta till saker om man
            behöver göra en mer praktisk hantering. Men det var det.
          </note>
          <note>
            Nu vill jag bara passa på att till utskottskansliet och ledamöterna
            i bostadsutskottet samt även till talmannen och kammarkansliet
            säga tack för i år och önska er allihop en god jul.
          </note>
          <note type="speaker">
            Anf. 151 CARL-ERIK SKÅRMAN (m) replik:
          </note>
          <note>
            Fru talman! Hela vänsterkartellen ska skämmas när man har en
            sådan ledning som inte kan sköta sig bättre. Det är därför ni
            ska skämmas allihop. Men orsaken till det är regeringen.
          </note>
          <note>
            Med detta önskar jag också gärna god jul.
          </note>
          <note type="speaker">
            Anf. 152 LARS TYSKLIND (fp):
          </note>
          <note>
            Fru talman! Jag står naturligtvis bakom alla Folkpartiets reservationer
            i betänkandet, men jag yrkar också bifall till reservation nr
            13, så delar Nina och jag det yrkandet.
          </note>
          <note>
            Min partikollega Nina Lundström har tidigare i debatten gett
            en bra bild av den liberala bostadspolitik Folkpartiet står för.
            Jag ska endast försöka komplettera den bilden, men det blir naturligtvis
            en del överlappningar. Det kan inte hjälpas.
          </note>
          <note>
            Vi har som huvudtes i Folkpartiet att bostadspolitiken ska utgå
            från de enskilda bostadskonsumenternas behov och att deras val
            av bostad står i centrum. Vi gör det i och för sig lite enkelt
            för oss. Vi behöver inte värdera olika upplåtelseformers värde
            och användning. Vi låter bostadskonsumenten ta det beslutet. Det
            innebär naturligtvis att vi måste skapa regelverk från statens
            sida som gör att det blir möjligt att verkligen göra de här valen.
          </note>
          <note>
            Vi anser att dagens politik, som har nämnts många gånger av de
            borgerliga ledamöterna, faktiskt har stora inslag av förbjudande,
            hindrande och stoppande. Det har det getts exempel på. Det är
            subventionssystemet, allmännyttiga bostadsbolag, nej till ägarlägenheter
            och svårigheten att omvandla till bostadsrätter. Det sistnämnda
            är kanske det tydligaste exemplet, när enskilda bostadskonsumenter
            verkligen vill ta ansvar för sitt boende, få kontroll över kostnader
            och så vidare.
          </note>
          <note>
            Fru talman! Det är helt klart att bostadspolitiken måste byta
            inriktning mot att tillåta, ta bort hinder och göra enskildas
            valmöjligheter verkliga. På något vis har mycket handlat om hur
            vi ska administrera bristen. Men jag skulle vilja höja blicken
            lite grann. Lösningen är naturligtvis att man bygger mer så att
            man kan täcka efterfrågan.
          </note>
          <note>
            Det har tagits upp många synpunkter på detta i debatten, men
            jag vill lyfta fram några saker som vi i Folkpartiet tycker är
            viktiga områden. Det är att grundläggande strukturer måste förändras
            för att ge förutsättningar för ökat byggande. Jag vill börja med
            konkurrens på byggmarknaden.
          </note>
          <note>
            Ytterligare konkurrens inom byggandet krävs både för att öka
            byggandet och för att pressa ned byggkostnaden. Folkpartiet har
            tillsammans med övriga tre borgerliga partier utvecklat denna
            fråga i reservation nr 13. Vi anser att Konkurrensverkets roll
            ska stärkas genom att resurser koncentreras där och att verkets
            uppdrag att övervaka konkurrensen inom byggsektorn görs tydligare
            än i dag. Till exempel bör Boverkets resurser inom området överföras
            till Konkurrensverket. Då jämställs den här marknaden med andra
            branscher på ett helt annat sätt.
          </note>
          <note>
            En viktig del är att göra det lättare för utländska aktörer att
            komma in på den svenska marknaden. För att EU:s regler om fri
            rörlighet för varor och tjänster ska kunna fungera fullt ut måste
            även informella hinder tas bort, som krånglig byråkrati och en
            stelbent arbetsmarknad.
          </note>
          <note>
            Folkpartiet har i sin bostadsmotion också tagit upp problemet
            med svartarbete inom byggbranschen, som ur konkurrenssynpunkt
            naturligtvis missgynnar seriösa företag. När vi talat om det som
            behövs har vi använt oss av uttrycket Operation byggsanering,
            som en jämförelse med det begrepp man använde för några år sedan
            när det gällde krogsanering, som man har haft relativt stor framgång
            med i den branschen.
          </note>
          <note>
            Nästa punkt som det naturligtvis finns en del enighet om är infrastruktur
            som förutsättning för byggande. Reservation 16, som också är en
            gemensam borgerlig reservation, handlar om detta.
          </note>
          <note>
            Folkpartiet har i en motion lyft fram problematiken att beslut
            om att bygga bostäder och att bygga infrastruktur ofta ligger
            i olika beslutsförsamlingar. Regering och riksdag bekostar infrastrukturen
            på många områden medan kommunerna ska besluta om byggandet. Exemplet
            från landshövdingen i Stockholm belyser detta mycket väl.
          </note>
          <note>
            Det är bara att konstatera, som också har nämnts förut, att infrastruktursatsningar
            är en grundförutsättning för ökat byggande inom många områden.
            Vi såg vilken vikt detta har vid besöket i Göteborg, som har nämnts
            några gånger. Vi var även på norra älvstranden och såg hur man
            byggde ut. Det visade sig att infrastrukturen sviktade ganska
            snabbt om man inte hade med den i ett tidigt skede i planeringen.
          </note>
          <note>
            Från Folkpartiets sida har vi i andra sammanhang lagt fram förslag
            om alternativ finansiering vid infrastrukturutbyggnad. Det förutsätter
            att staten ändå tar ansvar för dessa investeringar och att de
            inte ersätts av kommunernas ansvar, som utskottsmajoriteten tar
            upp. Det är klart att kommunerna i vissa lägen har ett ansvar.
            Men det kan aldrig ersätta statens övergripande ansvar för de
            stora infrastruktursatsningarna.
          </note>
          <note>
            Sedan kommer jag till en tredje punkt som heter bostadsfinansieringsfrågor.
          </note>
          <note>
            I utskottstexten kan man läsa att det finns flera skäl att nu
            börja diskutera formerna för den framtida bostadsfinansieringen.
            Då kan man ställa en berättigad fråga, fru talman: Varför först
            nu? Det är egentligen helt onödigt att ställa frågan eftersom
            jag kan läsa mig till svaret i betänkandet. Det står att läget
            på bostadsmarknaden har nödvändiggjort tillfälliga insatser såsom
            investeringsbidrag och investeringsstimulanser vilka gjort att
            behovet av en mer permanent förändring av statens bostadsfinansieringsinsatser
            fått stå tillbaka för beslut som kan få snabbt genomslag. Det
            är inget exakt citat.
          </note>
          <note>
            Från vår sida i Folkpartiet anser vi att man har gjort ett stort
            tankefel. Detta har egentligen inte bidragit till något positivt
            på bygg- och bostadsmarknaden utan bara skapat osäkerhet om vilka
            regler som ska gälla från tid till annan. Det intressanta är att
            den här marknaden gång på gång faktiskt har efterfrågat långsiktiga
            och stabila regler.
          </note>
          <note>
            Enligt Folkpartiets förslag är en grundläggande översyn av statens
            roll i finansieringssystemet helt nödvändig. Även räntebidragssystemet
            måste ingå i utredningsuppdraget. Målet är just ett långsiktigt
            stabilt system i motsats till dagens ryckighet. Vi vill även att
            enskildas möjligheter att välja upplåtelseform sätts i fokus.
            Möjligheter för hushåll med lägre inkomst att äga sin bostad bör
            speciellt uppmärksammas i översynen.
          </note>
          <note>
            Man kan sammanfatta att vi inte tycker att man ska jobba med
            de stora produktionsstöden utan att man ska sätta den enskilda
            individens möjligheter i centrum. Det är viktigt att även ha lite
            internationella utblickar och se vilka erfarenheter som finns
            i utlandet. Det finns många länder som har lyckats mer eller mindre
            med detta. Det är kanske svårt att efterapa precis, men det finns
            erfarenheter att hämta.
          </note>
          <note>
            När det gäller översynen av finansieringssystemet kan man i Vänsterpartiets
            reservation det framgår med all önskvärd tydlighet se att partiet
            vill ha en inriktning på fortsatta statliga investeringsstöd av
            mer permanent typ.
          </note>
          <note>
            När det gäller utskottsmajoriteten är man milt sagt lite diffus
            i frågan om hur man egentligen vill gå vidare. Är Socialdemokraterna
            också av den åsikten att det är den inriktningen man jobbar med,
            det vill säga att investeringsstöd till produktionen ska lösas?
            Det vore intressant om någon i något sammanhang kunde ha synpunkter
            kring vad som är den grundläggande idén i den framtida bostadsfinansieringen.
          </note>
          <note>
            Jag önskar alla närvarande god jul ingen glömd.
          </note>
          <note type="speaker">
            Anf. 153 STEN LUNDSTRÖM (v) replik:
          </note>
          <note>
            Herr talman! Jag vill bara kort förklara vad vi säger. Det är
            ett investeringsstöd för produktion men också mycket tydligt kopplat
            till boendekostnad. Det är grunden för vårt förslag. Det ska inte
            utgå något stöd om det inte går att prestera ett bygge med rimliga
            hyresnivåer.
          </note>
          <note>
            Orsaken till att jag begärde replik har snarare att göra med
            konkurrensutsättning. Vi är överens om att byggsektorn behöver
            konkurrensutsättning för att få ned byggkostnaderna. Det som gör
            mig lite orolig är när man pratar om utländsk arbetskraft. Därför
            vill jag ställa några tydliga frågor till Lars Tysklind.
          </note>
          <note>
            Tycker Lars Tysklind att det är rimligt att byggnadsarbetare
            som har tillkämpat sig kollektivavtal med rimlig lön för sitt
            arbete ska konkurreras ut av till exempel lettiska arbetare som
            jobbar för helt andra timlöner? Är det det som är konkurrens enligt
            Lars Tysklind? Ställer Lars Tysklind upp på den gamla traditionen
            att en svensk arbetare eller en som arbetar på svensk arbetsmarknad
            lyder under de kollektivavtal som finns i det här landet?
          </note>
          <note type="speaker">
            Anf. 154 LARS TYSKLIND (fp) replik:
          </note>
          <note>
            Herr talman! Låt oss se på utländska företags möjligheter att
            komma in på den svenska marknaden. Vi har ett tydligt exempel
            i Vaxholm. Problemet är att vi inte kan hantera frågan. Vi har
            hamnat i det läget att ett EU-företag har kommit till Sverige
            och anser sig ha fri rätt att komma hit. Man har en regering bakom
            sig. Å andra sidan har vi också en regering och fackförening bakom
            oss. Här måste naturligtvis finnas ett system för detta. Det kan
            inte vara så att så fort ett utländskt företag kommer hit ska
            frågan om hur det ska gå till avgöras i arbetsdomstolar.
          </note>
          <note>
            Jag anser naturligtvis att om man jobbar på den svenska arbetsmarknaden
            ska man ha lön efter svenska avtal. Sedan finns det övergångsregler
            kring hur länge man är här. I dagsläget är det svårt för ett utländskt
            företag att över huvud taget förhandla till sig ett läge om minimilöner.
            Även om företaget går in på en minimilönenivå godkänns inte det
            heller.
          </note>
          <note>
            Är det rimligt att en svensk byggarbetare blir utkonkurrerad
            av någon som gör arbetet billigare? Det kan hända att de utländska
            företagen också kan importera material billigare. Det är en verklighet
            som finns i de flesta branscher att den som gör jobbet billigast
            och bäst blir den som levererar.
          </note>
          <note type="speaker">
            Anf. 155 STEN LUNDSTRÖM (v) replik:
          </note>
          <note>
            Herr talman! Det är inte helt lätt att förstå vad Lars Tysklind
            säger. Det har inte ett dugg med dialekten att göra. Den förstår
            jag alldeles utmärkt.
          </note>
          <note>
            Det finns ingen, vad jag vet, som har protesterat mot att ett
            lettiskt företag eller något annat företag bygger en skola i Sverige.
            Det är det det här handlar om. Det handlar om att när man jobbar
            på den svenska arbetsmarknaden jobbar man under svenska kollektivavtal.
            Minimilöner är en av de saker som inte finns på svensk arbetsmarknad.
            Det är kollektivavtalen som styr lönesättningen.
          </note>
          <note>
            Det är ingenting som hindrar samma företag om de kan bygga billigare
            att komma hit och bygga skolan, under förutsättning att arbetskraften
            jobbar under svenska kollektivavtal.
          </note>
          <note>
            Om det finns brister får vi väl skärpa lagstiftningen, Lars Tysklind,
            så att vi kan garantera att de svenska kollektivavtalen gäller
            för dem som finns på svensk arbetsmarknad. Jag är inte heller
            särskilt glad över att Arbetsdomstolen eller EG-rätten eller någon
            annan ska avgöra löneförhållandena på svensk arbetsmarknad. Vi
            har haft en lång tradition med den fria förhandlingsrätten som
            vi ska slå vakt om. Risken är att vi får se något annat, till
            exempel en statlig lönepolitik, som inte är särskilt ovanligt
            runtom i världen, med garanterade minimilöner och annat som vi
            till exempel ser i USA. Vi måste slå vakt om den fria förhandlingsrätten
            och kollektivavtalen. Det kan vi säkert göra tillsammans i riksdagen,
            men jag är inte riktigt säker på att jag förstod Lars Tysklind
            alldeles rätt.
          </note>
          <note type="speaker">
            Anf. 156 LARS TYSKLIND (fp) replik:
          </note>
          <note>
            Herr talman! Jag kanske använde fel ord i sammanhanget, och då
            får jag be om ursäkt för det.
          </note>
          <note>
            Jag ställer mig bakom att vi ska värna kollektivavtalen. Men
            det finns även lägstalönenivåer, och det vore rimligt om vi även
            använde dem. Många länder i övriga Europa har minimilöner. Det
            är kanske inget vi ska eftersträva, men vi måste ha något som
            åtminstone går att använda i systemet. Annars blir det mycket
            informella hinder för utländska företag att ta sig hit i alla
            fall. Det måste finnas en arbetsmarknad som trots allt fungerar
            för ett utländskt företag att jobba på.
          </note>
          <note type="speaker">
            Anf. 157 DAN KIHLSTRÖM (kd):
          </note>
          <note>
            Herr talman! Det har gått lång tid. Vi har diskuterat i flera
            timmar. Det står att jag ska använda tio minuter, men jag kommer
            nog inte att använda hela den tiden. Dessutom har jag gett bort
            lite av tiden till den förste talaren i vår debatt.
          </note>
          <note>
            Det här är den årligen återkommande och omfattande budgetdebatten.
            Den är stimulerande på många olika sätt. Det har varit en frisk
            debatt här, och det har framkommit klara skiljelinjer mellan de
            olika politikgrupperingarna. Det här är också en möjlighet för
            alla partier att föra fram sina förslag i budgetprocessen, vilket
            vi naturligtvis tar vara på.
          </note>
          <note>
            Jag ska kommentera några ytterligare områden som vi kristdemokrater
            tar upp i våra bostadspolitiska motioner och som innehåller konkreta
            budgetförslag. De framkommer också i de kristdemokratiska reservationerna
            och i det särskilda yttrandet. För att inte ytterligare förlänga
            voteringen framöver har jag inga ytterligare yrkanden, men jag
            står naturligtvis bakom de kristdemokratiska reservationerna och
            det yrkande som har lagts fram förut.
          </note>
          <note>
            Vi har också ett omfattande särskilt yttrande, vilket betyder
            att vi kristdemokrater inte deltar i beslutet under punkt 1.
          </note>
          <note>
            Jag ska ta upp några områden som har berörts här. Vad jag förstår
            återkommer Maria till några av områdena. Det gäller först bostadsbidragen.
          </note>
          <note>
            Den förändring av bostadsbidragssystemet som Socialdemokraterna
            genomförde 1997 har faktiskt drabbat många barnfamiljers ekonomi
            hårt. Den har flera anmärkningsvärda brister ur en fördelningspolitisk
            synvinkel. Vi kristdemokrater har under flera år krävt en ordentlig
            genomgång och en utredning som konstruerar ett bättre bidragssystem.
            En översyn bör snarast göras av bostadsbidragsreglerna och av
            de konsekvenser de lett fram till. Regeringen har, precis som
            har sagts här, aviserat att man ska återkomma till riksdagen med
            en proposition om förbättrade regler för just bostadsbidraget
            under 2005. Vi ska kanske lätta lite på förlåten och ta reda på
            hur det går i det arbetet när det gäller översynen av bostadsbidragen.
          </note>
          <note>
            Vi tror att det tar lite tid för ett nytt system att träda i
            kraft, och därför föreslår vi flera förändringar i det nuvarande
            regelverket, för att få bort de värsta orättvisorna. Kristdemokraterna
            satsar 450 miljoner kronor på bostadsbidragen utöver regeringens
            budget för 2005.
          </note>
          <note>
            Endast bostadsbidraget kan sägas ha en särskild inriktning mot
            de resurssvaga hushållen särskilt. Barnomsorgssubventionerna gynnar
            i dag de resursstarka hushållen. Föräldrapenningen följer förälderns
            inkomst innan barnet har fötts. Barnbidraget utbetalas lika till
            alla.
          </note>
          <note>
            Låt mig bara nämna några av de konkreta förslag till ändringar
            som vi lägger när det gäller bostadsbidragen.
          </note>
          <note>
            Genom dessa åtgärder som vi föreslår rättas de värsta orättvisorna
            till i dagens system. Men på sikt är naturligtvis inte detta tillräckligt,
            utan bostadsbidragen måste förändras i sin helhet. Vi kanske får
            höra mer från nästa talare om vilka förbättringar ni föreslår.
          </note>
          <note>
            Jag vill också säga någonting om studentbostäder, som har varit
            uppe på agendan tidigare i dag. För att kunna börja studera på
            universitet eller högskola måste man ha en bostad. De senaste
            åren har det skett en enorm expansion på universitetsorterna,
            och det innebär att alla universitet har problem med att skaffa
            bostäder till alltfler studenter. Man skulle kunna säga att det
            minsann inte bara är att öka antalet studieplatser. Både staten
            och kommunerna har ett stort ansvar för bostadssituationen för
            studenterna. Studenternas bekymmersamma boendesituation beror
            också på bristen på bostäder i samhället i allmänhet. Den långsiktigt
            viktigaste förändring som behövs för att också alla studenter
            ska kunna skaffa sig en bostad är ett ökat byggande totalt.
          </note>
          <note>
            Först och främst anser vi kristdemokrater att det ska finnas
            en tydlig koppling mellan antalet studieplatser och bostadsmöjligheterna
            på högskoleorterna. Tilldelningen av nya studieplatser bör ske
            med beaktande av hur bostadsmöjligheterna ser ut i den aktuella
            kommunen.
          </note>
          <note>
            Vi menar att det behövs en särskild bostadspolitisk stimulans
            också för studentbostäder. Vi föreslår därför att ett nytt investeringsbidrag
            inrättas. Det investeringsbidrag för studentbostäder som fanns
            tidigare har fungerat bra och har haft avsedd effekt. Vi har stött
            detta bidrag även om kritik riktats mot att regeringen vid upprepade
            tillfällen har ändrat villkoren. Det är ett av bekymren med regeringens
            bostadspolitiska tillfälliga stimulanser att de blir svårtolkade
            och att en ryckighet uppstår.
          </note>
          <note>
            En annan åtgärd som vi tror skulle ge fler bostäder till studenter
            är att skattebefria uthyrning för privatpersoner av lägenheter
            eller delar av hus eller lägenhet till studenter. I dag är det
            inte lönsamt på grund av skattesystemet, och därför avstår husägare.
            Det finns massor av fritidshus och även villor som står tomma
            periodvis. Det enklaste sättet att få i gång andrahandsuthyrningen
            vore att lyfta ut den ur hyresregleringen och ur skattesystemet.
            I vårt grannland Norge finns ett sådant system, där man kan hyra
            ut en del av sin bostad som inte överstiger 50 % av kvadratmeterytan
            utan att behöva betala skatt. Genom denna åtgärd skulle fler studenter
            få en bostad även i vårt land ganska snabbt.
          </note>
          <note>
            Jag är medveten om att uthyrningsfrågan naturligtvis i första
            hand är en skattefråga, men det vore intressant att höra regeringspartiets
            konkreta recept för att få fram betydligt fler bostäder till studenterna.
            Vi kanske kan få höra det här.
          </note>
          <note type="speaker">
            Anf. 158 MARIA ÖBERG (s):
          </note>
          <note>
            Herr talman! I dag har vi här i kammaren länge och väl debatterat
            bostadspolitiken som helhet, men jag hade tänkt rikta in mig endast
            på bostadsbidragen och deras roll som ett viktigt bostadspolitiskt
            verktyg.
          </note>
          <note>
            För oss socialdemokrater är en god bostad en social rättighet.
            Boendet är en grundläggande del av välfärden. Känslan som ett
            eget hem ger kan aldrig underskattas. Friheten, allvaret och ansvaret
            börjar där, i ens första egna hem.
          </note>
          <note>
            Det finns stora klyftor i boendet, framför allt kanske när det
            gäller storstadsregionerna. Men det finns också helt olika förutsättningar
            mellan olika delar i en och samma kommun. Vi vet att segregationen
            i boendet följer med barnen och ungdomarna in i skolan och med
            de vuxna in i arbetslivet och kulturlivet. Vi kan inte acceptera
            att boendet cementerar klassklyftor. Alla ska ha råd att bo bra.
          </note>
          <note>
            För många, inte minst barnfamiljer, går en alltför stor del av
            den disponibla inkomsten till boendet. Därför är bostadsbidraget
            viktigt för många grupper med låg betalningsförmåga för att man
            ska kunna tillhandahålla en god boendestandard.
          </note>
          <note>
            Vi har en genomgående hög och relativt jämn boendestandard i
            Sverige. Att sträva efter någonting annat är inte acceptabelt
            för oss socialdemokrater. Lösningen finns faktiskt inte i att
            några grupper ska nöja sig med sämre standard.
          </note>
          <note>
            Bostadsbidraget ska tillsammans med andra stöd användas för att
            förbättra boendestandarden för människor med låg inkomst. Men
            det är framför allt barnfamiljernas boendesituation som ska säkerställas.
          </note>
          <note>
            Herr talman! Jag sade för en kort stund sedan att boendestandarden
            är relativt jämn, men vi har lärt oss att det är just barnfamiljerna
            som har en mindre bostadsyta och färre rum per person. Tyvärr
            är det barnfamiljerna som är trångbodda. Men det ska också tilläggas
            att trångboddheten har minskat de senaste tio åren, och det är
            bra.
          </note>
          <note>
            Därför är det så viktigt att just se att det ofta är bostadsbidraget
            som gör det möjligt att efterfråga en bostad som motsvarar familjens
            behov. Familjeutredningen gjorde för några år sedan i sitt arbete
            också en översyn av bostadsbidraget. Av kommitténs betänkande
            framgår att bostadsbidraget har fyllt sin funktion. Olika uppföljningar
            som har gjorts av bostadsbidraget visar också att det är familjer
            med den svagaste ekonomin som får bostadsbidrag. Den stora gruppen
            bland dem är ensamstående föräldrar med barn, oftast kvinnor.
          </note>
          <note>
            Bostadssituationen i storstäderna har urartat. Priserna på lägenheter
            haussas upp till rekordnivåer. Men det råder ingen brist på bostadsrätter
            i våra storstäder. Det finns bostadsrätter till salu både här
            och där, både utanför och inne i städerna. Det råder en brist
            på hyresrätter, som människor har råd att betala. Hyresgäster
            med låga men ibland också vanliga inkomster är helt utestängda
            från den här marknaden. Det råder en diskriminering på bostadsmarknaden
            i dag. Med fel inkomst eller fel namn är det oerhört svårt att
            få en bostad.
          </note>
          <note>
            I en sådan situation är bostadsbidraget fortfarande nödvändigt
            för många barnfamiljer som ska se till att deras ekonomi går ihop.
            Det kanske är just de extra hundralapparna som gör det möjligt
            att få någonting över när alla nödvändiga kostnader är betalda.
            Det kanske är det som ger den lilla guldkanten i tillvaron så
            att man orkar streta vidare. Det är en viktig uppgift för oss
            i riksdagen att se till att vi genom bostadsbidraget ger ett rättvist
            stöd till landets barnfamiljer så att de kan tillhandahålla en
            god boendestandard.
          </note>
          <note>
            Jag vill yrka bifall till förslaget i betänkandet och avslag
            på samtliga reservationer.
          </note>
          <note type="speaker">
            Anf. 159 NINA LUNDSTRÖM (fp) replik:
          </note>
          <note>
            Herr talman! Maria Öberg säger att man genom bostadsbidraget
            ska ge stöd till landets barnfamiljer. Låt mig då påminna om att
            det bostadsbidrag som finns i dag har snävats in genom många regelförändringar,
            så att det i dag i princip går till ensamstående kvinnor med barn
            och till en liten andel studerande. Det är inget generellt stöd
            till barnfamiljer.
          </note>
          <note>
            Folkpartiets uppfattning är att barnfamiljernas ekonomiska situation
            ska stärkas men att det finns delar i bostadsbidraget som skapar
            bekymmer. Det är bland annat marginaleffekter, och det handlar
            också om att barnfamiljerna inte kan styra sin konsumtion, utan
            man låser det vid bostadskonsumtionen. Därför skulle jag vilja
            höra vad Maria Öberg menar med att alla barnfamiljer behöver bostadsbidraget
            eller att bostadsbidraget ska ges som ett stöd till landets barnfamiljer,
            för så ser inte regelverket ut i dag.
          </note>
          <note>
            Jag delar uppfattningen att prisbilden när det gäller bostadsrätter
            och det generella bostadsköandet är ett resultat av att det inte
            byggs tillräckligt. Ett sätt att pressa priser och se till att
            det finns bostäder utifrån bostadskonsumenternas efterfrågan är
            att se till att skapa de strukturer som Lars Tysklind var inne
            på. Det handlar om att skapa strukturer så att det byggs mer och
            så att man genom konkurrensen också pressar produktionskostnaderna.
          </note>
          <note>
            Framför allt handlar det också om att se till att den disponibla
            inkomsten hos barnfamiljer är rimlig, att det lönar sig även för
            kvinnor att arbeta och att man kan disponera sin inkomst friare.
            Men vad menar Maria Öberg med att bostadsbidraget är ett stöd
            till landets barnfamiljer?
          </note>
          <note type="speaker">
            Anf. 160 MARIA ÖBERG (s) replik:
          </note>
          <note>
            Herr talman! Jag kanske uttryckte mig otydligt, men när vi tittar
            på bostadsbidraget ser vi faktiskt att det i dag oftast är barnfamiljer
            som har bostadsbidrag. Det har visat sig vara ett väldigt effektivt
            instrument när det gäller att kunna efterfråga en bostad. Det
            gör faktiskt att barnfamiljer har en möjlighet att på bostadsmarknaden
            tillhandahålla en god bostad.
          </note>
          <note>
            Sedan tänkte jag prata lite grann om konkurrensen på byggmarknaden.
            Lars Tysklind var inne på det. Men i Socialdemokraternas värld
            konkurrerar man faktiskt inte med andra människors löner för att
            hålla nere bostadsproduktionen på bostadsmarknaden, utan där stimulerar
            vi faktiskt. Det är brist på hyresrätter i dag. Det är brist på
            små hyresrätter. Därför har vi infört ett investeringsstöd, just
            för att stimulera byggandet av små hyresrätter, men kravet är
            att det faktiskt ska vara rimliga hyror också.
          </note>
          <note type="speaker">
            Anf. 161 NINA LUNDSTRÖM (fp) replik:
          </note>
          <note>
            Herr talman! Ja, regeringen och Socialdemokraterna i utskottet
            tycker att det är bra att stimulera byggandet av de små hyresrätterna,
            och vi var inne på barnfamiljerna. Vi vet att trångboddheten bland
            barnfamiljer ökar. Jag kan konstatera, i egenskap av fyrabarnsförälder,
            att det är långt ifrån alla barn som i dag har rätten till ett
            eget rum. Det är i de flesta familjer ganska självklart att man
            i dag återigen delar rum med sina syskon.
          </note>
          <note>
            Men jag vill ändå uppehålla mig kring bostadsbidraget. Är det
            inte så att Maria Öberg också kan konstatera att det finns marginaleffekter?
            Inte minst utredningen Ur fattigdomsfällan visade ju hur svårt
            det är för en del barnfamiljer att öka sin arbetstid eller öka
            sin inkomst därför att bidragen då försvinner med en gång. Det
            är svårt att komma ur detta. Är inte detta ett bekymmer?
          </note>
          <note>
            Det andra problemet med bostadsbidragen har varit att de också
            har drivit på prisbilden i fråga om vad det kostar att bo. Det
            finns en snedvridning i själva bostadsbidragets konstruktion.
            Men vi i Folkpartiet är fullt medvetna om att så länge vi inte
            kan föreslå en annan typ av stödsystem för de ensamstående föräldrarna
            kommer vi att fortsätta att hålla fast vid att bostadsbidraget
            behövs, men vi är på intet sätt nöjda med de konsekvenser det
            får. Och vi kommer att arbeta för att hitta ett annat slags stöd
            så att det även lönar sig för ensamstående kvinnor med barn att
            arbeta och att öka sin inkomst.
          </note>
          <note type="speaker">
            Anf. 162 MARIA ÖBERG (s) replik:
          </note>
          <note>
            Herr talman! Jag tycker att det är lite slarvigt att stå här
            i kammaren och säga att det ska löna sig för ensamstående föräldrar
            att arbeta. Min erfarenhet som ensamstående förälder är att man
            arbetar, och man arbetar väldigt mycket. Jag tror inte att det
            första man tänker på som ensamstående förälder är: Ska jag jobba
            25 % extra, eller påverkar det mitt bostadsbidrag? Jag tror inte
            att det är så människor resonerar.
          </note>
          <note>
            Vad som fascinerar mig med Folkpartiet är att man säger att bostadsbidragen
            tenderar att höja hyrorna på marknaden, att bostadsbidraget till
            ensamstående mammor på något vis skulle vara det som gör att bostadsproducenterna
            på marknaden inte producerar hyresrätter. Det fascinerar mig väldigt
            mycket att ni tycker att bostadsbidraget just är det avgörande
            för att man inte producerar bostäder på Sveriges bostadsmarknad
            i dag.
          </note>
          <note type="speaker">
            Anf. 163 DAN KIHLSTRÖM (kd) replik:
          </note>
          <note>
            Herr talman! Jag har också en fråga om bostadsbidragen. Precis
            som jag sade i mitt anförande aviserar regeringen att man under
            2005 ska återkomma till riksdagen med en proposition avseende
            förslag om förbättrade regler för bostadsbidraget. Så står det
            i propositionen.
          </note>
          <note>
            Då tänker jag så här: Med andra ord tycker också regeringen eller
            majoriteten, som Maria Öberg tillhör, att det finns stora brister
            i dagens system. Jag har pekat på några konkreta förslag som vi
            kristdemokrater har på det här området. Det skulle vara intressant
            att höra Maria Öbergs synpunkter och funderingar på det här området.
            Vad är det som är dåligt i dag, och vad behöver enligt er förbättras?
          </note>
          <note type="speaker">
            Anf. 164 MARIA ÖBERG (s) replik:
          </note>
          <note>
            Herr talman! Jag tror att det var Rigmor Stenmark som pratade
            om önskelistor och julafton. Tyvärr är det inte julafton nu. Man
            kan inte alltid veta vad som komma ska, inte ens så här före jul.
            Det är precis så med den utredning om bostadsbidraget som vi har
            aviserat ska komma 2005. Det vore fel av mig att stå här och ha
            åsikter om någonting som är under utredning. Vi får nog allt vänta
            på den så kallade julafton.
          </note>
          <note>
            Jag tänkte på det som Kristdemokraterna vill, att man ska ha
            en avstämningstid i mitten av året. Bostadsbidraget grundar sig
            ju på den taxerade inkomsten. När jag skilde mig och flyttade
            och fick bostadsbidrag var man från försäkringskassan väldigt
            noga med att informera mig. Man sade: Maria, får du förändringar
            i din inkomst under året så anmäl det.
          </note>
          <note>
            Det fascinerar mig att en del av borgerligheten helt plötsligt
            inte har tilltro till att människor, om det vet att de får en
            ökad eller minskad inkomst under året, anmäler det till försäkringskassan.
            Men för mig blir det knepigt om man ska ha en avstämning mitt
            i ett år när det bygger på en taxerad inkomst. Vi deklarerar uppenbarligen
            bara en gång per år.
          </note>
          <note type="speaker">
            Anf. 165 DAN KIHLSTRÖM (kd) replik:
          </note>
          <note>
            Herr talman! Det står ändå ganska mycket i propositionen om att
            det slår ganska fel när vi nu gör årsvisa avstämningar. Det är
            många procent jag har inte de siffrorna i huvudet. Men det slår
            åt båda hållen, så någonting måste göras på det här området. Och
            de här avstämningarna finns när det gäller studiebidrag och annat,
            så det borde kunna gå på det här området också.
          </note>
          <note>
            Nu frågade jag inte i första hand efter en åtgärdslista från
            Socialdemokraterna och om vad som skulle göras. Min fråga gällde
            mer att det, eftersom den här översynen ska göras, måste finnas
            brister. Då tänkte jag att Maria Öberg kanske skulle ha kunnat
            nämna något om vilka brister ni ser att det finns i dagens system.
          </note>
          <note>
            Sedan vill jag säga något när vi ändå är inne på det här med
            bostadsbidragen och diskussionen om familjer. Maria tog i inledningen
            av sitt anförande också upp hur viktigt det är att man kan vara
            med och påverka sin egen boendesituation och så vidare. Vi kristdemokrater
            har då lagt fram ett förslag om en möjlighet också för låginkomsttagare
            att äga sitt boende. Vi tycker att det är lite märkliga svar vi
            får i betänkandet. Det är nämligen många miljoner i bidrag och
            stöd som ges. Man skulle kunna säga så här: En annan infallsvinkel
            på en sådan fråga skulle kunna vara att staten bestämmer sig för
            att stödja låginkomsttagare på annat sätt, så att de kan äga sitt
            boende. Det är en annan infallsvinkel när man har en viss summa
            att använda. Det vore intressant att höra hur Maria Öberg ser
            på det.
          </note>
          <note type="speaker">
            Anf. 166 MARIA ÖBERG (s) replik:
          </note>
          <note>
            Herr talman! Jag tänkte bara kort kommentera din fråga om Socialdemokraterna
            inte ser några brister i dagens system och bostadsbidraget. Jo,
            men Socialdemokraterna är inget statiskt parti som tycker att
            om man har tillsatt någonting för ett visst antal år så fungerar
            det till punkt och pricka. Det är därför vi ser över det. Vi avser
            att återkomma i den frågan.
          </note>
          <note>
            Det är klart att det finns saker att förbättra. Vi kan också
            se att det är barnfamiljerna som är de som är trångbodda och att
            det är svårt att komma in på bostadsmarknaden i dag, så det är
            klart att vi ser brister. Men vi avser, som sagt var, att återkomma
            i den frågan.
          </note>
          <note type="speaker">
            Anf. 167 RIGMOR STENMARK (c) replik:
          </note>
          <note>
            Herr talman! Det råder en diskriminering på bostadsmarknaden
            i dag, sade Maria Öberg. Jag tycker att det var klädsamt och att
            Lilian Virgin ska lyssna till det erkännandet.
          </note>
          <note>
            När det gäller bostadsbidraget har jag en gång varit med och
            förhandlat fram det. Jag har också varit med och sett till att
            det har ändrats. Efter det att bostadsbidraget en gång hade beslutats
            rullade det på, och det tog en alltför stor del av riksdagens
            anslag för att betala ut bostadsbidrag. Det var inte träffsäkert,
            och sedan ändrade man på reglerna för bostadsbidrag. Men nu ser
            vi återigen att det inte har träffsäkerhet.
          </note>
          <note>
            Det som jag tycker är mest anmärkningsvärt är att människor får
            vänta upp till två år för att få rättelse. Det är ju inte så farligt
            om man har fått för mycket pengar och ska betala tillbaka. Jo,
            det kan ju också vara farligt om man inte har varit så framsynt
            att man har pengarna i sin hand. Men om man har fått för lite
            pengar är det inte heller så kul att behöva vänta två år för att
            få rättelse. Det här måste vi se över. Jag tycker att det är bra
            att Maria Öberg också här ger ett erkännande och säger att man
            måste se över det.
          </note>
          <note>
            Men frågan är om vi ska fortsätta med den här formen av bostadsbidrag,
            eftersom vi så klart ser att det genererar ogynnsamma marginaleffekter.
            Alla har inte små barn som de behöver vara hemma hos. För dem
            tycker jag att man ska ha ett annat system. Barnen växer ganska
            snabbt, och ensamstående mammor vill också komma ut på arbetsmarknaden
            men blir fast i en fattigdomsfälla. Det tycker jag inte att Maria
            Öberg kan vara glad för.
          </note>
          <note>
            Jag skulle också vilja pressa Maria Öberg lite på vad som finns
            i julklappen.
          </note>
          <note type="speaker">
            Anf. 168 MARIA ÖBERG (s) replik:
          </note>
          <note>
            Herr talman! Som Rigmor säkert vet har jag barn och är van att
            säga: Nej, det får ni vänta med till julafton. Och jag säger igen:
            Nej, jag har inte för avsikt att stå här och debattera ett kommande
            ärende som inte är färdigbehandlat. Det vore inte rätt av mig.
          </note>
          <note>
            Enligt mig finns det inget borgerligt parti i dag som föreslår
            löneökningar och skattesänkningar som kan hjälpa mina medsystrar
            från Kommunal som jobbar inom vården. Det finns ingen undersköterska
            i Sverige i dag som jobbar 75 % och tjänar 18 000. Tjänar man
            10 000 eller 11 000 är det bra.
          </note>
          <note>
            Bostadsbidraget är ju så viktigt för att man ska kunna efterfråga
            en bostad. Det är ett bostadspolitiskt verktyg. Det är så vi ser
            det. Det är viktigt att hålla i fokus att det handlar om ett verktyg
            för att du ska kunna efterfråga en bostad, en god bostad, som
            jag vet att Rigmor också tycker att människor ska ha.
          </note>
          <note type="speaker">
            Anf. 169 RIGMOR STENMARK (c) replik:
          </note>
          <note>
            Herr talman! Centerpartiet har föreslagit ett helt nytt system
            när det gäller inkomstskatterna för framför allt dem med låga
            inkomster, för de grupper som du tog upp. Det har vi gjort väldigt
            seriöst. Riksdagens utredningstjänst har räknat på det, och jag
            lovar att jag ska distribuera ett av mina exemplar till dig.
          </note>
          <note>
            Det är inte så, Maria Öberg, att det inte finns något riksdagsparti
            som inte har räknat på hur man skulle kunna förändra situationen
            för människor med låga inkomster. Centerpartiet har gjort det
            mycket seriöst. Vi skickar med på julklappsönskelistan att ni
            ser över det. Och var lika ärlig som du var när du sade att det
            råder diskriminering på bostadsmarknaden. Jag lovar att jag ska
            stödja ett annorlunda system om det är i enlighet med vad vi har
            sagt, att låginkomsttagare blir vinnare på ett sådant system.
          </note>
          <note type="speaker">
            Anf. 170 MARIA ÖBERG (s) replik:
          </note>
          <note>
            Herr talman! Jag ska inte veckla ut mig. Jag ska bara säga till
            Rigmor Stenmark att vi förutsätter inte att de partier som är
            representerade i Sveriges riksdag är oseriösa, utan vi tror mycket
            väl att varje parti utifrån sina partiideologier gör olika framställningar
            i den här kammaren. Vad jag menar är att jag tvivlar på men jag
            ska titta på det att det finns ett enda riksdagsparti som kan
            höja lönerna och sänka skatterna i det tempo som gör att en ensamstående
            undersköterska kan efterfråga en god och rimlig boendestandard.
          </note>
          <note type="speaker">
            Anf. 171 STEN LUNDSTRÖM (v) replik:
          </note>
          <note>
            Herr talman! Jag redovisade ganska tydligt vad Vänsterpartiet
            vill se i bostadsfrågan, men jag har förstått att Maria Öberg
            inte ska dela ut några julklappar eller berätta något om vad som
            komma ska.
          </note>
          <note>
            Först och främst skulle jag vilja tacka för att jag fick svar
            på den fråga jag ställde från talarstolen. Vi är överens om att
            bostadsbidragen är ett bostadspolitiskt instrument.
          </note>
          <note>
            Jag har trots allt några frågor som jag skulle vilja att du svarar
            på. Tycker du att det är rimligt, Maria, att man inte har räknat
            upp bostadsbidragen efter inkomst- och hyresnivåerna sedan 1996?
            Det är alltså åtta år sedan nu. Vilka är det enligt ditt förmenande
            som har hamnat utanför bostadsbidraget och som kanske skulle behöva
            det?
          </note>
          <note>
            Det andra gäller 28-årsgränsen som finns i systemet, det vill
            säga att om du är över 28 år och inte har barn kan du inte få
            bostadsbidrag. Kommittén för hemlösa visar ganska tydligt att
            det skulle förbättra situationen för många hemlösa om hyresvärdarna
            visste att betalningsförmågan ökade hos de här grupperna.
          </note>
          <note>
            Har det någonsin föresvävat er att det kanske är fel att ha en
            28-årsgräns? Det kanske vore ganska bra om fler människor som
            är svaga jag vet att de hemlösa oftast är mycket svagare än de
            ensamstående föräldrarna också kunde använda sig av bostadsbidraget
            som ett sätt att komma in på eller stanna kvar på arbetsmarknaden.
          </note>
          <note type="speaker">
            Anf. 172 MARIA ÖBERG (s) replik:
          </note>
          <note>
            Herr talman! Jag skulle bara vilja säga om de hemlösa och bostadsbidragen
            att jag vet att det finns ett instrument i kommunerna som gör
            att kommunerna kan försäkra sig om att det finns ett antal lägenheter
            till hemlösa. Då vet jag inte om det är bostadsbidragens roll
            i den frågan som är mest avgörande, utan jag tror att det handlar
            mer om ett ansvarstagande från kommunerna. Har man hemlösa i en
            kommun har man faktiskt möjlighet i dag att hyra lägenheter via
            socialtjänsten för att hemlösa ska ha någonstans att bo, så jag
            vet inte om bostadsbidragets roll i detta är avgörande. Jag tror
            inte det.
          </note>
          <note type="speaker">
            Anf. 173 STEN LUNDSTRÖM (v) replik:
          </note>
          <note>
            Herr talman! Det finns sociala eller kommunala kontrakt man kan
            kalla det vad man vill. Det är inget som en kommun är tvungen
            att ha. Det finns kommuner som inte har det, och det finns kommuner
            som har det. Problemet är att det inte är en egen bostad, utan
            du hyr den i andra hand. Det är när du vill söka dig ut på den
            öppna bostadsmarknaden som problemen uppstår. Det är många som
            inte kommer ifrån sina sociala kontrakt. Det finns exempel på
            folk som har bott med sociala kontrakt i både fyra och fem år,
            inte för att de inte skulle klara av ett annat boende utan därför
            att den öppna bostadsmarknaden inte tar emot dem. För just den
            gruppen hade ett bostadsbidrag varit alldeles lysande för att
            komma ifrån det många gånger ganska förnedrande sättet att leva
            på som det är att bo med kommunala kontrakt. Kontrakten innehåller
            en massa förbud, som att du inte får ha övernattningsgäster, inte
            får ha husdjur, inte får ha fester, inte får dricka sprit.
          </note>
          <note>
            För att komma ifrån den här typen av kontrakt och få ett normaliserat
            boende och rätt till ett eget kontrakt, hade bostadsbidragen behövts.
            Det hade varit en signal till hyresvärdarna att här finns en finansiering.
          </note>
          <note>
            När vi var i USA såg vi ett jättelikt system av bostadsbidrag,
            så kallade voucher, som hade precis den funktionen. Man hade ett
            eget kontakt och en voucher i handen som gjorde att hyresvärden
            visste om att du kunde betala för dig varje månad. Och det var
            inte enbart ensamstående föräldrar eller föräldrar över huvud
            taget. Det omfattade alla som inte kunde skaffa sig en egen bostad.
            Nog borde vi klara det här bättre än USA?
          </note>
          <note type="speaker">
            Anf. 174 MARIA ÖBERG (s) replik:
          </note>
          <note>
            Herr talman! Eftersom Sten Lundström och jag tillhör de partier
            som samarbetar kan vi kanske fram till julafton prata om det vi
            upplevde i USA, fördelar och nackdelar. Det vore återigen fel
            av mig att stå i den här talarstolen och läcka om vad som kanske
            ska hända på julafton. Jag föreslår att vi i god samarbetsanda
            diskuterar de förslag och de åtgärder som vi båda upplevde i USA.
          </note>
          <note type="speaker">
            Anf. 175 MARIETTA DE POURBAIX-LUNDIN (m) replik:
          </note>
          <note>
            Herr talman! Maria Öberg pratar om känslan av att ha en egen
            lägenhet. Tänk om hon hade pratat med samma entusiasm om känslan
            av att kunna försörja sig själv! Så pratar hon om att alla ska
            ha råd att bo bra. Ja, det är ju faktiskt så att den största utgiften
            är skatten. Det gäller även låg- och medelinkomsttagare. Det är
            därför vi moderater sänker skatten extra mycket just för låg-
            och medelinkomsttagare, för att man ska ha känslan av att kunna
            försörja sig själv och ha sitt liv i sina egna händer.
          </note>
          <note>
            Sedan har det varit mycket diskussion om bostadsbidraget. Jag
            vill citera från budgetpropositionen, avsnittet som handlar om
            bostadsbidrag: Tillsammans med skatt innebär det att bidragstagaren
            får behålla cirka hälften av löneökningen som han eller hon får,
            till exempel genom att gå från del- till heltidsarbete. Detta
            kan medföra att det uppfattas som att det lönar sig dåligt att
            öka arbetstiden.
          </note>
          <note>
            Ja, det är väl inte bara så att det kan uppfattas. Det är så
            att det lönar sig dåligt att gå från deltid till heltid om man
            har bostadsbidrag kombinerat med skatterna vi har i Sverige. Nästan
            alla partier har stått här och pratat om de förskräckliga marginaleffekter
            som bostadsbidraget medför. Det står också i budgetpropositionen.
            Men det finns bara ett parti här som gör något åt det, och det
            är Moderaterna. Vi gör något åt det. Vi föreslår ju att man ersätter
            bostadsbidraget med ett barnbidrag till ensamstående föräldrar
            och studerande, ett barnbidrag per barn fram till 18 års ålder.
          </note>
          <note>
            Jag har en fråga om det. Jag antar att även Maria Öberg tycker
            att det är oroande med de här marginaleffekterna, för det står
            ju i budgetpropositionen. Vad tänker ni göra för att komma åt
            de här marginaleffekterna och för att de som är i den här situationen
            ska kunna ha den självkänsla det innebär att kunna försörja sig
            själv?
          </note>
          <note type="speaker">
            Anf. 176 MARIA ÖBERG (s) replik:
          </note>
          <note>
            Herr talman! När man säger att det lönar sig dåligt att arbeta
            och att det uppstår marginaleffekter av arbete ska man veta att
            Socialdemokraterna har ett mål när det gäller arbetslösheten.
            Vi har alltid stått för arbetslinjen. Vi har haft ett mål under
            lång tid: att vi ska halvera arbetslösheten. Det om något tycker
            jag är ett bra och vettigt mål för politiken, att se till att
            människor inte står utanför arbetsmarknaden.
          </note>
          <note>
            Som jag sade tror jag inte att det första mina medsystrar i Kommunal
            som jobbar inom vården som är slavar under deltiden, brukar jag
            säga, för de får inga heltidsarbeten; det finns inga tänker på
            när de vaknar på morgonen är: Oj, det blir så mycket marginaleffekter
            så jag ska nog inte jobba extra i dag. Nej, jag tror att mina
            medsystrar och andra som jobbar inom till exempel vården, och
            som jobbar väldigt mycket, gärna tar på sig att jobba mer. Jag
            tror inte att man, som Moderaterna säger, vaknar på morgonen och
            säger: Oj, det har blivit en marginaleffekt, så jag kan nog inte
            gå till jobbet när de ringer till mig i dag.
          </note>
          <note type="speaker">
            Anf. 177 MARIETTA DE POURBAIX-LUNDIN (m) replik:
          </note>
          <note>
            Herr talman! Det var väl inte riktigt ett svar på min fråga,
            detta om arbetslösheten och att det är er målsättning att bekämpa
            den. Det kan man säga som en parentes att ni inte har lyckats
            med heller. Ni har ju suttit vid makten så länge. Ändå säger Maria
            Öberg att det inte finns några heltidsarbeten. Vems fel är det?
            Inte är det mitt fel i alla fall, kan jag ju säga.
          </note>
          <note>
            Som sagt, tillbaka till Moderaternas förslag: Vi lägger faktiskt
            5,5 miljarder för att kompensera att vi tar bort detta. Regeringen
            lägger 3,3 miljarder på bostadsbidraget. Vi lägger 5,5 miljarder
            på att kompensera för att vi tar bort bostadsbidraget. Det är
            lite som i Fem myror är fler än fyra elefanter. Nog är väl ändå
            5,5 miljarder kronor mer än 3,3 miljarder kronor? Det kan väl
            inte vara så att socialdemokratiska miljarder är mer värda än
            moderata miljarder? Det betyder att vi faktiskt lägger mer pengar
            på att göra det möjligt för ensamstående och studerande med barn
            att arbeta mer utan att drabbas av den marginaleffekt som alla
            här i kammaren i dag har bekräftat finns och inte är bra. Vi kommer
            med förslaget. Vad gör Socialdemokraterna?
          </note>
          <note type="speaker">
            Anf. 178 MARIA ÖBERG (s) replik:
          </note>
          <note>
            Herr talman! Det är lite fascinerande, och det skulle jag vilja
            veta mer om. 17 % av de människor som har bostadsbidrag är sammanboende.
            De uppbär 20 % av den totala budgeten för bostadsbidraget i dag.
            Jag blir lite fascinerad men det kan jag kanske inte få svar på
            nu över hur man ser på familjepolitiken i stort när man säger
            att ensamstående föräldrar ska få ett extra barnbidrag. Hur får
            man ihop det i den borgerliga alliansen, alltså just den synen
            på familjepolitiken? Jag vet att det är ensamstående föräldrar
            som har det svårast i samhället i dag. Däremot fascineras jag
            över hur man med ert sätt att se kanske ska stimulera till fler
            skilsmässor för att folk ska få ett extra bostadsbidrag.
          </note>
          <note>
            Överläggningen var härmed avslutad.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 3 december
          </note>
          <note>
            Anna Grönlund Krantz
          </note>
          <note>
            Tobias Billström
          </note>
          <note>
            public service
          </note>
          <note>
            Anna Grönlund Krantz
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 14 december.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 december
          </note>
          <note>
            Lars Johansson
          </note>
          <note>
            Kerstin Kristiansson Karlstedt
          </note>
          <note>
            Linnéa Darell
          </note>
          <note>
            Torsten Lindström
          </note>
          <note>
            Krister Hammarbergh
          </note>
          <note>
            Claes Västerteg
          </note>
          <note>
            Sten Tolgfors
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 3 december
          </note>
          <note>
            Kent Olsson
          </note>
          <note>
            Lennart Kollmats
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            15 § Kammaren åtskildes kl. 18.47.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
