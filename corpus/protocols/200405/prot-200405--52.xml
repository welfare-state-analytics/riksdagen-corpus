<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--52</head>
          <docDate when="2004-12-16">2004-12-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:52
          </note>
          <note>
            Torsdagen den 16 december
          </note>
          <note>
            Kl. 09:00 - 15:45
          </note>
          <note>
            1 § Justering av protokoll
          </note>
          <note>
            Justerades protokollet för den 10 december.
          </note>
          <note>
            2 § Utökning av antalet suppleanter i försvarsutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i försvarsutskottet skulle
            utökas från 24 till 25.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i försvarsutskottet
          </note>
          <note>
            Företogs val av extra suppleant i försvarsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i försvarsutskottet
          </note>
          <note>
            4 § Avsägelser
          </note>
          <note>
            Talmannen meddelade att Yilmaz Kerimo (s) avsagt sig uppdraget
            som ledamot i justitieutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Nina Lundström (fp) avsagt sig uppdraget
            som suppleant i näringsutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Lennart Gustavsson (v) avsagt sig uppdraget
            som ledamot i Nordiska rådets svenska delegation.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Gudrun Schyman () avsagt sig uppdraget
            som ledamot i krigsdelegationen.
          </note>
          <note>
            Kammaren biföll denna avsägelse.
          </note>
          <note>
            5 § Anmälan om kompletteringsval till vissa utskott
          </note>
          <note>
            Talmannen meddelade att Socialdemokraternas riksdagsgrupp på
            grund av uppkomna vakanser anmält Kerstin Andersson som ledamot
            i justitieutskottet samt från och med den 1 januari 2005 Christer
            Erlandsson som suppleant i konstitutionsutskottet och i justitieutskottet.
          </note>
          <note>
            Talmannen meddelade att Folkpartiet liberalernas riksdagsgrupp
            på grund av uppkommen vakans anmält Lars Tysklind som suppleant
            i näringsutskottet.
          </note>
          <note>
            Talmannen meddelade vidare att Vänsterpartiets riksdagsgrupp
            på grund av uppkomna vakanser anmält Elina Linna som ledamot i
            Nordiska rådets svenska delegation och Lars Ohly som suppleant
            i Nordiska rådets svenska delegation.
          </note>
          <note>
            Talmannen förklarade valda till
          </note>
          <note>
            ledamot i justitieutskottet
          </note>
          <note>
            suppleant i näringsutskottet
          </note>
          <note>
            ledamot i Nordiska rådets svenska delegation
          </note>
          <note>
            suppleant i Nordiska rådets svenska delegation
          </note>
          <note>
            Talmannen förklarade vald från och med den 1 januari 2005 till
          </note>
          <note>
            suppleant i konstitutionsutskottet
          </note>
          <note>
            suppleant i justitieutskottet
          </note>
          <note>
            6 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 21 januari 2005 .
          </note>
          <note>
            7 § Räntebeläggning av periodiseringsfonderna
          </note>
          <note>
            Föredrogs
          </note>
          <note type="speaker">
            Anf. 1 FREDRIK OLOVSSON (s):
          </note>
          <note>
            Herr talman! Det är inte utan att man blir lite förvånad över
            att talarstolen inte är utsliten efter gårdagens långa debatt.
            Det här går säkert något snabbare.
          </note>
          <note>
            Det här betänkandet hänger väldigt intimt samman med ett ärende
            som finns lite längre ned på föredragningslistan, nämligen vår
            strävan att underlätta generationsskiften i företagen genom att
            ta bort arvs- och gåvoskatterna. För att finansiera den reformen
            vill vi göra de förändringar som beskrivs i skatteutskottets betänkande
            nr 17. Det handlar om att räntebelägga periodiseringsfonderna.
            För att förstå det här förslaget bör man alltså ha en lite mer
            övergripande bild, ett mer holistiskt perspektiv kanske man kan
            säga, på skattepolitiken än att bara se till det enskilda förslag
            som vi nu debatterar.
          </note>
          <note>
            För oss socialdemokrater är det oerhört viktigt att människor
            kan och vill driva och utveckla företag. Det är nödvändigt för
            att alla människor som vill och kan arbeta också ska ha ett jobb
            att gå till. Det är bara genom arbete som vi kan skapa de resurser
            som vi vill använda för att bygga ut och förstärka vår gemensamma
            välfärd och trygghet.
          </note>
          <note>
            I Sverige startas varje år mellan 35 000 och 40 000 nya företag.
            Det är väsentligt mer än det var under 1980-talet eller i början
            av 90-talet. Men vi är inte nöjda med det. Vi vill se fler företag
            och vi vill att de företag som redan finns fortsätter att växa.
            Därför är det viktigt att fortsätta att förstärka Sverige som
            företagarland.
          </note>
          <note>
            Det gör vi genom en lång rad olika insatser. Det handlar om att
            förstärka människors köpkraft så att de kan efterfråga de varor
            och tjänster som företagen erbjuder. Det handlar om regelförenklingar
            som ska minska företagens administrativa kostnader. Det handlar
            om en reformering av de så kallade 3:12-reglerna, som styr beskattningen
            för fåmansbolagens ägare. Det handlar också om att se till att
            företag som nu står inför generationsskiften får goda möjligheter
            att klara den utmaningen.
          </note>
          <note>
            När den stora generationen 40-talister, man ska väl kalla dem
            för just 40-talister vis av andras erfarenheter, går i pension
            innebär det också att många företag riskerar att pensioneras.
            Därför är det viktigt att underlätta generationsskiften i näringslivet
            eftersom det annars finns en risk för att ett stort antal företag
            i onödan försvinner. Det är det viktigaste skälet till att vi
            från årsskiftet helt tar bort arvs- och gåvoskatterna. Därmed
            tar vi också bort ett av de hinder som finns för generationsskiften.
          </note>
          <note>
            Borttagandet av arvs- och gåvoskatterna är något som bland annat
            organisationen Svenskt Näringsliv har fört fram i tillväxtsamtalen
            med regeringen. Från näringslivets sida tyckte man att det var
            så viktigt att man även hänvisade en finansiering för sitt förslag,
            vilket ju inte direkt tillhör vanligheterna. Det var just periodiseringsfonderna
            som man pekade ut som möjliga att förändra för att kompensera
            det inkomstbortfall som uppstår för staten när arvs- och gåvoskatterna
            avskaffas. Mot den bakgrunden blir det lite lättare att förstå
            varför vi nu förelår att periodiseringsfonderna ska räntebeläggas.
          </note>
          <note>
            Vi gör dock inte den förändringen för riktigt alla företag. De
            företag som ofta är minst, de enskilda näringsidkarna, undantas.
            Vi gör nämligen bedömningen att åtgärden annars i onödan skulle
            krångla till regelverket för dem utan att det skulle ge statskassan
            några nämnvärda inkomster. Det är dessutom så att periodiseringsfonderna
            i första hand utnyttjas av de större företagen. Då är utskottets
            linje att undanta enskilda näringsidkare från den heller inte
            så konstig.
          </note>
          <note>
            Herr talman! Man kan konstatera att de borgerliga partierna i
            det här ärendet har samlat sig till ett gemensamt särskilt yttrande.
            Men i detta särskilda yttrande orkar borgerligheten inte presentera
            några gemensamma skarpa förslag om hur man vill ha det i stället.
            Borgarna är rörande överens om att regeringen och samarbetspartierna
            gör fel, men sinsemellan har de faktiskt helt olika förslag när
            det gäller företagsbeskattningen. Jag ska ta två exempel.
          </note>
          <note>
            Kristdemokraterna vill ensamma höja bolagsskatten till 30 % för
            att få råd att behålla periodiseringsfonderna räntefria. Moderaterna
            tycker i stället att man ska ta bort nedsättningen av socialavgifterna,
            en nedsättning som nästa år utgår för företagens lönekostnader
            upp till drygt 740 000 kronor. På så sätt drar man in drygt 4,5
            miljarder kronor. Om Moderaterna får bestämma blir det alltså
            de många små företagen som ska finansiera en åtgärd som framför
            allt utnyttjas av de stora företagen.
          </note>
          <note>
            Herr talman! Utskottets majoritet tycker att regeringens förslag
            är väl avvägt. Vi tar bort en skatt som försvårar att åstadkomma
            generationsskiften och finansierar det med smärre förändringar
            i periodiseringsfonderna. Därför yrkar jag bifall till förslaget
            i utskottets betänkande.
          </note>
          <note type="speaker">
            Anf. 2 STEFAN HAGFELDT (m):
          </note>
          <note>
            Herr talman! Vi moderater har tidigare i höst lagt fram budgetförslag
            som rymmer angelägna förändringar i skattelagstiftningen för att
            stimulera företagande och tillväxt så att det blir nya jobb. Regeringens
            förslag som vi behandlar i dag är att juridiska personer som har
            gjort avsättningar till periodiseringsfonder ska ta upp en schablonintäkt
            till beskattning. Det blir en försämring för företagarna. Enligt
            regeringens egna beräkningar kommer denna pålaga att ge 1,5 miljarder
            kronor redan i år. I fortsättningen beräknar sedan regeringen
            att det kommer att ge över 2 miljarder kronor ytterligare till
            statskassan varje år.
          </note>
          <note>
            Dessa ökade skattekostnader för företagen kommer givetvis att
            påverka investeringsklimatet med minskad efterfrågan på arbetskraft
            som följd. Men för att vi ska få en stabil tillväxt behöver vi
            i stället föra en politik som stärker investeringsklimatet och
            som kan vända den nedåtgående trend i företagandet som vi har
            sett. Vi måste därför satsa hårt på åtgärder som gör det lättare
            att både starta och driva företag. Att i detta läge finansiera
            vissa skattelättnader med skärpningar i andra skatteregler är
            en felaktig politik.
          </note>
          <note>
            För att företag ska kunna utvecklas även under perioder med dålig
            lönsamhet är det viktigt att de kan fondera vinster från goda
            år. Särskilt viktigt är detta för småföretag som har det besvärligare
            i sin kapitalanskaffning än de stora företagen. Härtill kommer
            att det blir krångligare för företagen att utnyttja systemet med
            periodiseringsfonder, bland annat därför att de ekonomiska effekterna
            av avsättningarna blir svårare att förutse med hänsyn till att
            räntesatsen kommer att variera. Det är inte heller bra att reglerna
            också slår olika för småföretag beroende på om de drivs som enskilda
            firmor eller om de är fåmansföretag, det vill säga drivs i form
            av en juridisk person.
          </note>
          <note>
            Regeringen hänvisar här till att dessa skillnader ska beaktas
            i pågående arbete med fåmansföretagens skatteregler. Problemet
            är bara att regeringen har skrivit om nya fåmansföretagsregler
            i många olika sammanhang under senare år utan att några förslag
            om mera genomgripande förändringar har presenterats här i riksdagen.
          </note>
          <note>
            Herr talman! Räntebeläggningen hade kunnat undvikas om riksdagen
            hade varit beredd att ta fasta på de budgetförslag som vi presenterade
            i höstas som alternativ till regeringens budgetproposition. Emellertid
            har majoriteten i riksdagen bestående av Socialdemokraterna, Vänsterpartiet
            och Miljöpartiet den 24 november fastställt regeringens förslag
            till ekonomiska ramar för utgiftsområdena i statsbudgeten.
          </note>
          <note>
            Samtidigt har riksdagen avslagit våra förslag om att räntebeläggningen
            inte ska genomföras. Riksdagens majoritet har därmed redan fastställt
            en budget som innebär räntebeläggning av periodiseringsfonderna
            som finansiering av vissa andra åtgärder på skatteområdet. Vi
            har därför inte kunnat lägga fram någon reservation i det här
            ärendet. I stället finns det ett särskilt yttrande som samtliga
            vi fyra borgerliga partier står bakom.
          </note>
          <note>
            Herr talman! Regeringens förslag är minst sagt beklagligt eftersom
            företag måste kunna utvecklas också under perioder med dålig lönsamhet.
            Regeringen anser det tydligen inte viktigt att företagen på ett
            bra sätt ska kunna fondera vinster från goda år. Speciellt viktigt
            är det för småföretagen att kunna spara vinstmedel för att kunna
            kraftsamla för nya investeringar. Redan gjorda avsättningar kommer
            också att omfattas av regeringens förslag om räntebeläggning av
            periodiseringsfonderna. Många kommer att uppfatta detta som rent
            fiskala effekter samtidigt som regelverket blir krångligare. Ansvaret
            för detta vilar tungt på regeringen.
          </note>
          <note type="speaker">
            Anf. 3 ANNA GRÖNLUND KRANTZ (fp):
          </note>
          <note>
            Herr talman! Eftersom det här ärendet hör så intimt samman med
            det som vi ska diskutera senare måste jag börja med att säga att
            avskaffandet av arvs- och gåvoskatterna är en välkommen reform
            bland Sveriges småföretagare. Det tror jag att vi alla kan vara
            helt överens om. Men jag skulle vilja påstå att räntebeläggningen
            av periodiseringsfonderna inte är lika välkommen.
          </note>
          <note>
            I ett land som tillhör de länder i västvärlden som har det högsta
            skattetrycket är det bekymmersamt att det inte går att sänka eller,
            som i det här fallet, att ta bort en skatt utan att höja eller
            skärpa andra skatter. I det här fallet anser vi i Folkpartiet
            att det dessutom slår helt fel. Gamla företag som ibland kanske
            till och med är ämnade att gå i graven skattebefrias samtidigt
            som växande unga företag får ytterligare en skattebörda.
          </note>
          <note>
            Periodiseringsfonderna är viktiga redskap för företag som vill
            kunna växa och som vill kunna få möjligheter att investera i nya
            och växande verksamheter och kanske utveckla sin affärsidé. För
            att små företag ska kunna växa och utvecklas måste det finnas
            goda möjligheter att spara vinster från ett gott år till ett år
            när man har ett något sämre resultat.
          </note>
          <note>
            Det är särskilt småföretagen som drabbas av den här räntebeläggningen
            genom att de ofta växer genom eget kapital och har svårt att få
            kapital utifrån som stora företag ganska enkelt kan få.
          </note>
          <note>
            Genom den förändring som en majoritet i kammaren i dag kommer
            att rösta igenom blir det svårare för svenska småföretag att ta
            steget mot att bli större eller mot att bredda sin verksamhet.
          </note>
          <note>
            Det är inte konstigt att en organisation som Svenskt Näringsliv
            står bakom den här räntebeläggningen av periodiseringsfonderna,
            för med handen på hjärtat Svenskt Näringsliv är faktiskt en organisation
            som i mångt och mycket företräder de något större företagen. Vi
            vet att många andra organisationer som företräder de små företagen
            ganska starkt har kritiserat den här förändringen.
          </note>
          <note>
            Avskaffandet av arvs- och gåvoskatterna och de sänkningar av
            förmögenhetsskatten som sker gynnar såväl privatpersoner som företag.
            Dessutom gynnar de företagare i stort. Med andra ord kommer det
            att bli lättnader både för de stora företagen och för de små företagen.
          </note>
          <note>
            När det gäller finansieringen kommer räntebeläggningen av periodiseringsfonderna
            trots allt att betalas till viss del också av de små företagen,
            kanske till och med lite mer av de små företagen. Förvisso stämmer
            det som regeringen har räknat fram, att det är fler stora företag
            som avsätter till periodiseringsfonderna. Men sett till hur stora
            summor det är fråga om kan man se att de små företagen faktiskt
            avsätter ganska stora summor. Periodiseringsfonderna är alltså
            ett viktigt sätt för de små företagen att växa. Det är också därför
            viktigt att de små företagen får möjligheter att avsätta till
            periodiseringsfonderna under rimliga villkor.
          </note>
          <note>
            Räntebeläggningen leder till ett försämrat investeringsklimat,
            något som är dåligt för Sveriges utveckling och tillväxt. Vi i
            Folkpartiet har därför velat se en alternativ finansiering av
            avskaffandet av arvs- och gåvoskatterna. Vi har redogjort för
            detta i vårt budgetförslag. Tyvärr har majoriteten valt att inte
            gå på den linje som Folkpartiet föreslagit så det har i dagsläget
            fallit. Vi har därför ett särskilt yttrande om det ärende som
            vi i dag debatterar.
          </note>
          <note type="speaker">
            Anf. 4 LARS GUSTAFSSON (kd):
          </note>
          <note>
            Herr talman! Kristdemokraterna har i sitt budgetalternativ för
            år 2005 finansierat ett avslag på regeringens förslag om att räntebelägga
            periodiseringsfonderna. Emellertid är det nu så att regeringens
            budgetförslag för år 2005 kommer att gälla. Men i den prioritering
            som den kristdemokratiska riksdagsgruppen gjorde under budgetprocessen
            i september ansåg i alla fall vi att räntebeläggningen är felaktig
            och att de pengar som förslaget inbringar till statskassan inte
            är värt priset.
          </note>
          <note>
            Herr talman! I propositionen uppger regeringen att införandet
            av beskattningen av periodiseringsfonderna är en följd av att
            arvsskatten och gåvoskatten avskaffas samtidigt som man inför
            lättnader avseende förmögenhetsskatten.
          </note>
          <note>
            Vi kristdemokrater anser att dessa skattelättnader är bra förslag
            och har under en längre tid verkat för dem i vissa delar.
          </note>
          <note>
            Men skatt måste prövas på sina egna meriter. Kristdemokraterna
            anser att exempelvis både arvsskatten och räntebeläggningen av
            periodiseringsfonderna strider mot hävdvunna skatterättsliga principer.
            Vi anser att de skattelättnader som nu blir verklighet kunde finansieras
            på ett annat och bättre sätt. Vi föreslår bland annat höjd bolagsskatt.
          </note>
          <note>
            Syftet med periodiseringsfonderna är att göra det möjligt för
            företag att kraftsamla under flera räkenskapsår för att sedan
            kunna göra större investeringar. Men det syftet motverkas av regeringens,
            i det här fallet också utskottets, förslag och underlättar knappast
            i motsvarande utsträckning att arvsskatten och gåvoskatten avskaffas.
          </note>
          <note>
            Det finns ingen logisk koppling mellan skattesänkningarna och
            den skattehöjning som nu föreslås vad gäller räntebeläggningen
            av periodiseringsfonderna.
          </note>
          <note>
            Herr talman! Flera remissinstanser har uttalat att den föreslagna
            räntebeläggningen leder till en ökad komplexitet i vårt skattesystem,
            som redan nu är komplext. En starkt bidragande orsak till denna
            ökade komplexitet är att påtagliga skillnader uppstår i beskattningen
            av de olika bolagsformerna. Handelsbolag undantas från de nya
            reglerna, medan andra juridiska personer omfattas av dem. Detta
            skapar dessutom snedvridna incitament bland de personer som står
            inför ett beslut om huruvida man ska starta ett handelsbolag eller
            ett aktiebolag.
          </note>
          <note>
            I propositionen görs ingen ingående analys av hur små- och medelstora
            företag drabbas av förslaget, vilket ju är det minsta man kan
            begära. Man nöjer sig med att konstatera att det är betydligt
            vanligare att storföretag avsätter vinstmedel i periodiseringsfonder
            än småföretag. Vi kristdemokrater anser att denna analys är helt
            ovidkommande. Inte mindre än 36 %, mer än en tredjedel, av alla
            småföretag avsatte mellan 1995 och 2001 vinstmedel i periodiseringsfonder,
            däribland jag. Då jag driver ett enskilt företag har jag haft
            stor nytta av det. Det är visserligen mindre än storföretagens
            77 % men ingalunda ett argument för att räntebelägga alla företags
            periodiseringsfonder.
          </note>
          <note>
            Vi kristdemokrater anser, till skillnad från regeringen och utskottets
            majoritet, att det just är små företag som måste ha möjligheten
            att spara vinstmedel för att kunna kraftsamla för nya investeringar.
            Budgetförslaget utgår självklart från ett enhetsförslag. Att lösrycka
            budgetpåståenden från sitt sammanhang är en känd taktik från socialdemokratiskt
            håll.
          </note>
          <note>
            Herr talman! Slutligen anser Kristdemokraterna att det plötsliga
            införandet av en skatt på en tidigare obeskattad skattebas är
            ett slags kontraktsbrott och därmed etiskt tveksamt. De företag,
            en majoritet av alla aktiebolag, som valt att spara i periodiseringsfonder
            har gjort det i tron att beskattning skjuts upp till dess att
            vinstmedlen faktiskt plockas ut. Nu har Socialdemokraterna kommit
            på att detta är en orörd och fullt lovlig skattebas som kan och
            bör utnyttjas. Detta får säkert företagarnas förtroende för statsmakten
            att minska än mer. En annan viktig effekt blir att incitamenten
            att spara vinstmedel i företagen minskar. Det kommer att minska
            företagens möjligheter att kraftsamla för större investeringar.
          </note>
          <note type="speaker">
            Anf. 5 PER ROSENGREN (v):
          </note>
          <note>
            Herr talman! Man blir lite konfunderad när man lyssnar. Det verkar
            som att det inom den borgerliga gruppen skapas helt egna begrepp.
            Det är inte fråga om ökade skattekostnader utan om minskade skattekrediter.
            Avsättningar till periodiseringsfonder innebär att man får en
            skattekredit som minskar skatten. Lars Gustafsson säger att det
            är oetiskt därför att man skapar en ny skattebas. Men det är ju
            precis tvärtom, för man minskar faktiskt företagens normala skatt
            genom att man ger dem en skattekredit, och den skattekrediten
            minskas för tillfället.
          </note>
          <note>
            Vi är vana vid att jag tror det var Anna Grönlund Krantz som
            sade det ni menar att man kan ta bort en skatt utan att höja en
            annan. Nej, det anser inte vi att man kan. Vi vet att flera borgerliga
            partier har uppfattningen att man kan minska skatten utan att
            finansiera det. Vi vet också vilka effekter en sådan politik får.
            Verkligheten förändras så pass snabbt att det snart kan få statsfinansiella
            konsekvenser. Det borde de borgerliga partierna, om några, vara
            medvetna om. Ni om några borde verkligen finansiera alla de skattesänkningar
            som ni föreslår.
          </note>
          <note>
            Lars Gustafsson kan faktiskt fortsätta att sätta av till sina
            periodiseringsfonder, precis som han har gjort förut, eftersom
            han har en enskild firma.
          </note>
          <note>
            Vad som inte nämns och vad som är väldigt viktigt när det gäller
            enskild firma och handelsbolagsdelägare är att det inte är handelsbolagen
            som gör avsättningar till periodiseringsfonder. Det ska vi vara
            medvetna om; det är en juridisk person och inte ett skatteobjekt.
            Det är delägarna som gör det. Delägarna får alltså göra avsättningar
            till en periodiseringsfond. Det är ganska viktigt att inte räntebelägga
            just enskilda firmor och handelsbolagsdelägare. Varför? Jo, till
            skillnad från aktiebolagen har dessa en progressiv beskattning
            och kan alltså utjämna mellan åren och på det sättet de facto
            minska sin skatt. Det kan inte aktiebolagen göra, för de har proportionell
            beskattning. De betalar 30 % och kan inte få några direkta skattevinster.
            Vad de kan göra genom avsättningar till periodiseringsfonder är
            att skapa en bättre likviditet i företaget, genom att de på det
            sättet får en skattekredit.
          </note>
          <note>
            Varför har majoriteten kommit med detta förslag? Idén har inte
            kommit från Finansdepartementet, från Vänsterpartiet eller från
            Miljöpartiet. Idén är framförd av Svenskt Näringsliv för att finansiera
            andra reformer som de tycker är viktiga. Här har nämnts till exempel
            avskaffande av arvs- och gåvoskatterna.
          </note>
          <note>
            Vad man nu har diskuterat i sista vändan är nivån på räntan.
            Där kommer det säkert att fortsätta att föras diskussioner om
            hur mycket och på vilken nivå denna ränta ska ligga.
          </note>
          <note>
            När det då hävdas att detta på något sätt skulle vara oetiskt
            och att man skapar en ny skattebas, tror jag att vi ska ta en
            gemensam kurs i skatteutskottet så att vi åtminstone vet vad vi
            pratar om och har en gemensam referensram. Att säga att en nedsättning
            av skatten, som avsättningar till periodiseringsfonder de facto
            innebär, skapar en ny skattebas är för mig ett obegripligt resonemang.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 6 LARS GUSTAFSSON (kd) replik:
          </note>
          <note>
            Herr talman! Per Rosengren tycks befinna sig i en vingård och
            försöka leta efter äpplen. Jag antar att Per Rosengren utgår från
            att skatt är normalläge eftersom han har bedömt den etiska nivån.
          </note>
          <note>
            Förslaget från Svenskt Näringsliv var tänkt att finansiera förmögenhetsskatten,
            så där pratar Per Rosengren om äpplen och päron igen. Jag välkomnar
            att Per Rosengren har kommit in i Per Landgrens nisch att diskutera
            etiska principer för beskattning. Det ska bli mycket intressant
            i skatteutskottet de närmaste ett och ett halvt åren.
          </note>
          <note>
            Vad vi talar om här är viljan att utveckla och utvidga sitt företag
            från en enskild firma till att kanske bli ett aktiebolag, eftersom
            det kan vara bättre. Det är den spärren man nu sätter upp. Man
            kan inte prova en skatt utifrån dess premisser och överföra den
            till en annan. Det var det vi menade med det oetiska. Man blandar
            ihop det. Man ser bara med herr Fiskus ögon, alltså fiskalt för
            att få in pengar för staten. Man måste se budgeten i sin helhet.
            Man kan inte lösrycka ett och annat.
          </note>
          <note>
            Finansministern har stått där Per Rosengren nu står och talat
            om att det är jättebra med fastighetsskatten. Med den kan vi betala
            barnbidragen. Änkor ska gå från sina hem för att vi ska ha goda
            barnbidrag. Så kan man inte börja resonera och lösrycka saker
            ur sitt sammanhang. Vi måste gå tillbaka och bedöma: Är denna
            skatt bra eller inte? Det är det som bestämmer skattetrycket.
            Skattetrycket är ingen abnormitet att det ska vara 50 eller 60
            eller 70 %, utan det är en bedömning som får göras utifrån egna
            meriter. Det var den etiska princip som jag ville lyfta fram.
            Per Rosengren hävdar den faktiskt själv ibland.
          </note>
          <note type="speaker">
            Anf. 7 PER ROSENGREN (v) replik:
          </note>
          <note>
            Herr talman! Det där sista var intressant. Skatterna ska inte
            ligga på en viss procent. Nej, det är precis vad vi har hävdat
            under alla år. Men borgerligheten har hävdat: 50 %, inte mer;
            där ska det vara en gräns. Återigen står ni inte för det ni har
            sagt förut. Ni har sagt att det inte får vara en skatt över en
            viss nivå. Sedan är det lite olika beroende på vilket borgerligt
            parti man pratar om. Men hälften kvar, tror jag, har varit en
            absolut gräns för de borgerliga. Nu är det tydligen inte så, utan
            man ska anpassa skatten efter de behov som finns. Välkomna, kamrater!
          </note>
          <note>
            Lars Gustafsson säger att jag letar äpplen i en vingård. Ja,
            det finns faktiskt äppelvin, det vill jag bara påpeka, och jag
            ska köpa äppelcidervinäger i dag.
          </note>
          <note>
            Javisst: Förmögenhetsskatten skulle finansieras bland annat genom
            detta. Men det här handlar om en och en halv miljard, varav den
            största delen kommer att betalas av de större företagen, för det
            är där de stora avsättningarna ligger. Tror man att detta på något
            sätt skulle påverka viljan att gå från handelsbolag eller enskild
            firma till aktiebolag, ja, då är man nog ute och cyklar lite.
            Låt oss ta den här debatten om ett eller två år och se om det
            har fått de katastrofala effekter som ni pratar om. Ni måste befinna
            er lite grann i verkligheten, tycker jag! Ni målar upp detta som
            att det skulle vara ett katastrofalt slag mot företagsamheten
            och viljan att fondera vinstmedel. Det har väl ingenting med vinstmedel
            att göra. Fondera vinstmedel kan man fortsätta att göra. Det är
            faktiskt obeskattade reserver det handlar om, och att fondera
            vinstmedel är något helt annat.
          </note>
          <note type="speaker">
            Anf. 8 LARS GUSTAFSSON (kd) replik:
          </note>
          <note>
            Herr talman! Jag kommer att tänka på en historia. I en sjukhussal
            kommer läkaren efter operationen fram till patienten och säger:
          </note>
          <note>
            Jag har en god nyhet och en dålig nyhet att meddela patienten.
            Vilken ska vi ta?
          </note>
          <note>
            Vi tar den dåliga först, säger patienten.
          </note>
          <note>
            Jo, säger läkaren, det är det att vi har amputerat fel ben.
          </note>
          <note>
            Och vad är den goda nyheten?
          </note>
          <note>
            Vi behöver inte amputera det andra.
          </note>
          <note>
            Det är ungefär så Per Rosengren resonerar.
          </note>
          <note>
            Det är ju så att skattenivån är mycket enkel. Man är beredd att
            dela med sig hälften av en chokladkaka man har köpt, men om man
            ska dela med sig mer än hälften så blir det ohemult. Det kommer
            man inte ifrån. Det är ganska logiskt, och det är därför att vi
            hävdar nivån fiftyfifty, så att säga.
          </note>
          <note>
            Vad gäller incitament för att arbeta är det det totala skattekrånglet
            eller den totala skattenivån som påverkar det, på flera olika
            områden. Det spelar ingen roll om man höjer kommunalskatten och
            sänker statsskatten, eftersom skattetrycket eller avgifterna totalt
            och krånglet är det som kostar för företaget. Det är ju därför
            som ni själva föreslog att sänka skatten genom ett så kallat ROT-avdrag
            för att få i gång sysselsättningen. Här säger Socialdemokraterna
            att de inte tror på att skattenivån har med moral att göra. Varför
            utnyttjas det då till max så att man ringer och frågar om man
            får sätta i gång och bygga hemma? Det har ju med detta att göra.
          </note>
          <note>
            Man kan göra en enkel, logisk beräkning. Jag gjorde en beräkning
            med hjälp av Svenskt Näringsliv av hur många mindre företag som
            det finns i Halland. Det finns 8 000. Om vart och ett av dem kunde
            anställa en enda person så skulle vi med råge uppfylla riksdagens
            mål om sysselsättningen.
          </note>
          <note>
            Då blir det sammantaget så väldigt viktigt vad det totala arbetet
            är. Det är givetvis så att man måste pröva varje skatt utifrån
            dess egen funktion och givetvis egen nivå och vad som kan vara
            rimligt. Man får alltså göra en bedömning.
          </note>
          <note>
            Men jag tycker inte om när man hoppar på andra partiers förslag
            därför att de vill göra olika rockader i sina budgetar som de
            tror är bättre för framtiden i Sverige.
          </note>
          <note type="speaker">
            Anf. 9 PER ROSENGREN (v) replik:
          </note>
          <note>
            Herr talman! Ja, nu fanns det tydligen en absolut gräns i alla
            fall helt plötsligt. Nu skulle man inte anpassa skatten efter
            de behov som finns. Då är väl Lars Gustafsson i någon mån tillbaka
            i det borgerliga resonemanget att det finns en gräns. Det är klart
            att det finns en gräns för det totala skatteuttaget vad gäller
            skatt på lön och även på företagsamhet det är jag fullkomligt
            medveten om, men jag är väl inte helt inne på Lars Gustafssons
            resonemang om var gränserna ska ligga.
          </note>
          <note>
            Visst är det jättebra om 8 000 företag i Halland anställer en
            person extra. Men vad har det med den diskussion som vi har här
            nu att göra? Tror Lars Gustafsson verkligen att de 1,5 miljarder
            som vi plockar in genom den här räntebeläggningen, varav det mesta
            är från storföretag, över huvud taget påverkar sysselsättningen?
            Jag tror inte det, för då skulle inte Svenskt Näringsliv ha kommit
            med förslaget. Man skulle inte ha väckt förslaget hos Finansdepartementet
            om man hade trott att det skulle få sådana konsekvenser.
          </note>
          <note>
            Sedan är det naturligtvis på det sättet att representanter för
            Företagarna och Svenskt Näringsliv har olika uppfattningar i olika
            skattefrågor. Företagarna är inte riktigt lika begeistrade i borttagen
            förmögenhetsskatt, om det ska finansieras på vissa sätt, som Svenskt
            Näringsliv är.
          </note>
          <note>
            Men det intressanta med er borgerliga är att ni plockar allt
            som Företagarna vill, och ni plockar allt som Svenskt Näringsliv
            vill, och sedan lägger ni ihop alltihopa. Vi försöker bedöma lite
            grann vad som är lämpligt, men ni plockar okritiskt med allt.
            Det är den typiskt borgerliga politiken, och där har ni problem,
            i synnerhet när det ska finansieras.
          </note>
          <note type="speaker">
            Anf. 10 JÖRGEN JOHANSSON (c):
          </note>
          <note>
            Herr talman! Företagandet är en förutsättning för välfärd. Vi
            konstaterar att alltfler företag lämnar landet. Tidigare gällde
            det endast de större företagen, men nu är det även de små och
            medelstora företagens verksamhet som försvinner från landet. Det
            här är allvarligt.
          </note>
          <note>
            Det gäller att skapa regelverk som gör det attraktivt att bedriva
            företagande i landet så att jobb alstras, så att välfärden kan
            upprätthållas och så att tillväxt stimuleras. Att då skapa lättnader
            för företagande genom slopande av arvs- och gåvoskatt är bra,
            vilket vi kommer att behandla vid ett senare ärende. Men att samma
            grupp ska betala notan är mindre bra. Regeringen arbetar nu med
            att företagssektorn ska finansiera sina egna skattesänkningar.
            Detta är inget annat än ett försök att ge sken av att man vill
            skapa en mer positiv företagspolitik men i praktiken är det inte
            på det viset.
          </note>
          <note>
            Vad företagargruppen behöver är nettoskattesänkningar. Vilken
            annan grupp i samhället får själv finansiera sina förändringar?
            En räntebeläggning av periodiseringsfonderna kommer att medföra
            ökade kostnader för företag i allmänhet och för småföretagen i
            synnerhet. Regeringens tal om förenklingar för företagen framstår
            som ord utan innehåll. Vi har hört näringsministrar Rosengren,
            Pagrotsky och nu senast Östros tala om att vi ska ha förenklingar
            för företagen. Ingenting har hänt under de gångna åren.
          </note>
          <note>
            Fredrik Olovsson säger att borgerligheten inte har lagt några
            förslag om hur man ska finansiera den nettoskattesänkning som
            vi föreslår. I Centerpartiets budgetförslag finansierar vi såväl
            slopande av arvs- och gåvoskatterna och slopande av förmögenhetsskatten
            som reformering av skatten för fåmansbolag utan att lämpa över
            bördor på företagen.
          </note>
          <note>
            Regeringen med sina stödpartier måste någon gång börja analysera
            vem som ska se till att vi kan finansiera vår välfärd i framtiden.
            Om man inte inser de små och medelstora företagens roll i det
            här sammanhanget kommer välfärden att sina. Från Centerpartiet
            accepterar vi inte den utvecklingen. Vi har ju konstaterat av
            riksdagens behandling av budgeten att vårt tillväxtfrämjande budgetförslag
            tyvärr har fallit, och därför har vi inte någon reservation i
            ärendet utan ett särskilt yttrande.
          </note>
          <note type="speaker">
            Anf. 11 PER ROSENGREN (v) replik:
          </note>
          <note>
            Fru talman! Jag tycker att det har hänt någonting under våren
            som är ganska intressant. Det var när Svenskt Näringsliv kom med
            ett konkret förslag om hur man skulle finansiera skattesänkningar.
            De är ganska medvetna om att det värsta som kan drabba ett land
            är att vi hamnar i ungefär samma situation som vi i början av
            90-talet hamnade i. Vi behöver inte diskutera vem som har orsakat
            det eller vilka som satt i regeringen då och så vidare. Det intressanta
            är att vi levde i ett ekonomiskt moras under flera år. Svenskt
            Näringsliv säger då: Vi är villiga att se till att om man vidtar
            vissa åtgärder som ligger i linje med det vi önskar ska vi också
            vara med och finansiera det.
          </note>
          <note>
            Nu står representanten för Centerpartiet här och säger: Vi tar
            avstånd från det som Svenskt Näringsliv föreslog, det vill säga
            att de ska vara med och finansiera det. Det är alltså Svenskt
            Näringsliv som har kommit med detta fullkomligt företagstillväxtfientliga
            förslag!
          </note>
          <note>
            Som sagt: Man kan diskutera detta. Det kanske ligger lite i vad
            Svenskt Näringsliv har sagt i sista skedet om nivån på räntan
            och hur mycket pengar det ger i förhållande till vad som sades
            från början. Där tycker jag att vi ska fortsätta ha en diskussion.
            Men det är intressant att hela borgerligheten tar avstånd från
            den hand som Svenskt Näringsliv faktiskt har sträckt ut på skatteområdet,
            vilket jag tycker är oerhört bra, för då kan vi börja diskutera.
            Och vi kan bygga ett samhälle på en stabil ekonomisk grund om
            alla är medvetna om att alla skattesänkningar ska finansieras,
            gärna av dem som får skattesänkningarna. Man ska också hela tiden
            se till att vidta åtgärder som gör att man kan stärka tillväxten
            och öka sysselsättningen.
          </note>
          <note>
            Jag skulle vilja se den analys som visar att detta förslag skulle
            påverka sysselsättningen i negativ riktning.
          </note>
          <note type="speaker">
            Anf. 12 JÖRGEN JOHANSSON (c) replik:
          </note>
          <note>
            Fru talman! Jag delar Per Rosengrens uppfattning att Svenskt
            Näringsliv företräder de stora företagen. I de tillväxtsamtal
            som fördes bjöd man initialt tyvärr inte in små och medelstora
            företag. Jag tror att verklighetsbilden för de olika företagsgrupperingarna
            är helt olika. Per Rosengren talade om att det handlar om 1 ½
            miljard kronor i ökade kostnader i detta sammanhang för de små
            och medelstora företagen. Även om de inte ska bära huvuddelen
            av denna kostnad är det oerhört stora pengar. Detta är företag
            som jobbar för att över huvud taget kunna hålla näsan över vattenytan
            år för år. Den här typen av påslag slår naturligtvis hårt mot
            dem. Det kommer dessutom att påverka viljan, precis som sades
            i det förra replikskiftet, att anställa nya människor.
          </note>
          <note type="speaker">
            Anf. 13 PER ROSENGREN (v) replik:
          </note>
          <note>
            Fru talman! Det är inte så, Jörgen Johansson, att det är företag
            som precis har näsan över vattenytan som gör avsättningar till
            periodiseringsfonder. Sådana företag har ingen möjlighet att göra
            det. I ett aktiebolag som precis har näsan över vattenytan tar
            ägaren ut lön, och så är det i stort sett nollresultat. Då har
            dessa periodiseringsfonder ingen som helst betydelse.
          </note>
          <note>
            Det sägs att Svenskt Näringsliv skulle vara bara storföretagens
            företrädare. Så kanske det var en gång i tiden. Men antalet småföretag
            som är medlemmar där har ökat ganska mycket. Vi ska nog acceptera
            att det finns två organisationer som på ett seriöst sätt företräder
            små och medelstora företag. Det är Svenskt Näringsliv och Företagarna.
            Sedan finns det någonting annat också som jag vet att de borgerliga
            vurmar för, men det är en organisation som jag inte tycker är
            särskilt seriös.
          </note>
          <note>
            Centerpartiet accepterar alltså inte Svenskt Näringslivs analys
            och Svenskt Näringslivs utsträckta hand att vi gemensamt ska se
            till att utforma en beskattning av företagen där det finns konsensus
            mellan politiken och näringslivet. Nej, ni ska ta strid med Svenskt
            Näringsliv och på något sätt slå in en kil mellan Företagarna
            och Svenskt Näringsliv. Ni gör inte svensk företagsamhet särskilt
            mycket gott genom ert agerande.
          </note>
          <note type="speaker">
            Anf. 14 JÖRGEN JOHANSSON (c) replik:
          </note>
          <note>
            Fru talman! Vi kör inte in någon kil mellan Svenskt Näringsliv
            och några andra parter. Vi ser däremot de små och medelstora företagen
            som de som i framtiden så att säga kommer att hålla upp Sverige.
            Vi konstaterar att de större företagen försvinner från landet.
            De små och medelstora företagen börjar också blicka ut över gränserna.
            Det gäller här att skapa förutsättningar för företagen att vara
            kvar i landet.
          </note>
          <note>
            Givetvis tar företagarna i de små och medelstora företagen ut
            lön i relation till det utrymme som finns. Samtidigt är de måna
            om att värna sitt företag. Det är i mångt och mycket en form av
            livsstil. Och givetvis avsätter de pengar till dessa fonder i
            goda tider.
          </note>
          <note type="speaker">
            Anf. 15 FREDRIK OLOVSSON (s):
          </note>
          <note>
            Fru talman! Jag känner att jag nog har något mer att säga. Jag
            vänder mig mot den beskrivning av Sverige och svenskt företagsklimat
            som vi har fått höra från den här talarstolen tidigare. Det går
            faktiskt ganska bra för Sverige om vi jämför med andra länder.
            Det förvånar faktiskt en och annan att man kan kombinera den typen
            av hög tillväxt och en stark välfärd som finansieras med höga
            skatter. Det är något som man har kunnat läsa om i bland annat
            Financial Times eller i The Economist som båda pekar på att de
            små länderna i norra Europa faktiskt har lyckats ganska bra. Det
            är den samhällsmodell som vi socialdemokrater kanske mer än något
            annat parti står för och som internationellt sett också är väldigt
            framgångsrik.
          </note>
          <note>
            Det som har sagts i debatten tidigare kan vara värt att kommentera.
          </note>
          <note>
            Till Stefan Hagfeldt vill jag säga att det inte är under innevarande
            år som den här förändringen slår igenom, utan det är först 2005.
          </note>
          <note>
            Jag förvånas också lite grann över Anna Grönlund Krantz och Folkpartiet
            som inte gärna vill berätta om hur man själv har finansierat detta
            förslag. Det avstår man nogsamt från.
          </note>
          <note>
            Det är väldigt intressant att Kristdemokraterna tycks anse att
            det alltid är fel att höja en skatt eller införa en ny. Det är
            alltid etiskt tvivelaktigt, medan det skulle vara moraliskt högtstående
            på något sätt att sänka eller ta bort en skatt.
          </note>
          <note>
            Precis som de andra vill inte heller Jörgen Johansson möjligen
            är Kristdemokraterna undantaget berätta vilken grupp som ska stå
            för denna sänkning av arvsskatten och gåvoskatten. Företagarna
            ska inte göra det. Men vem ska göra det?
          </note>
          <note type="speaker">
            Anf. 16 ANNA GRÖNLUND KRANTZ (fp) replik:
          </note>
          <note>
            Fru talman! Man kan inte låta bli att ta en sådan uppkastad boll.
            Det är väldigt trevligt att få diskutera hur man kan finansiera
            skattesänkningar för de små företagen. Det går inte komma ifrån
            att en av de viktigaste uppgifterna som vi har är att se till
            att vi får en bättre tillväxt här i landet. Fredrik Olovsson slår
            sig för bröstet och säger att den svenska tillväxten är bra även
            om vi vet att den svenska tillväxten skulle kunna vara mycket
            bättre internationella studier visar det om vi bara vågade satsa
            på åtgärder som förbättrar för exempelvis de små företagen eftersom
            det är där som de nya jobben kommer att finnas, precis som mina
            borgerliga kolleger har redovisat tidigare.
          </note>
          <note>
            Vi har ett konkret förslag till hur man kan finansiera detta.
            Regeringen tillsammans med sina stödpartier har satsat på någonting
            som kallas för friåret som gör att människor som är ute i arbetslivet
            ska kunna gå hemma och göra vad som helst under ett år, antingen
            förkovra sig eller bara ligga på sofflocket och ta det lugnt.
            Från Folkpartiets sida tycker vi att det är en ganska dålig investering.
            Vi tycker att det är betydligt bättre att man satsar på skattesänkningar,
            exempelvis för de små företagen.
          </note>
          <note>
            Generellt sett kan jag säga att vi från Folkpartiets sida tycker
            att det är bättre att skära i kostnader än att höja skatter. I
            ett land med världens högsta skattetryck kan inte lösningen vara
            att ständigt höja skatter för att sänka en annan.
          </note>
          <note>
            Därför vill jag ställa en fråga till Fredrik Olovsson: Är det
            Socialdemokraternas mening att så fort en skatt sänks ska en annan
            skatt höjas och att det helst ska vara de individer, företag eller
            organisationer som gynnas av skattesänkningar som också ska drabbas
            av den ökade skattebördan?
          </note>
          <note type="speaker">
            Anf. 17 FREDRIK OLOVSSON (s) replik:
          </note>
          <note>
            Fru talman! Svaret på den frågan är nej. Så behöver det inte
            alltid vara. Men man ska naturligtvis motivera och förklara för
            den grupp som i stället får bära bördan varför just den ska göra
            det. Det är väl där som Anna Grönlund Krantz från Folkpartiet
            och andra borgerliga partier har lite problem därför att de inte
            gör det.
          </note>
          <note>
            Om man tycker att det är fel att göra som vi gör, att se till
            att företagen i det här fallet får betala sina skattesänkningar,
            kan man undra hur Anna Grönlund Krantz ser på sina borgerliga
            kamraters förslag, till exempel en höjning av bolagsskatten eller
            ett avskaffande av nedsättningen av socialavgifter, som naturligtvis
            också slår mot företagen. Möjligen är det så att det egentligen
            inte finns någon folkpartifinansiering i detta fall även om Anna
            Grönlund Krantz nämner friåret som egentligen inte medför någon
            kostnad. Det blir en kostnad i budgeten men egentligen inte i
            verkligheten.
          </note>
          <note>
            Man får väl stämma in i den kritik som inte minst Moderaterna
            har framfört när det gäller Folkpartiets ekonomiska politik och
            skattepolitik. I går kunde man i Dagens Nyheter läsa hur Moderaternas
            chefsekonom Anders Borg dömer ut Folkpartiets ekonomiska politik.
            Han beskriver det på följande sätt:
          </note>
          <note>
            Har man en budget som inte går ihop och en tillväxtpolitik som
            inte ger effekt, då är det ett stort bekymmer för Sverige.
          </note>
          <note>
            Han menar då inte Socialdemokraterna utan Folkpartiet som han
            antagligen funderar på att regera tillsammans med. Det finns,
            som jag sade i mitt inledningsanförande, en väldigt spretig borgerlighet
            i fråga om detta. De borgerliga partierna har en hel del att tala
            om innan de har någon form av regeringsduglig politik.
          </note>
          <note type="speaker">
            Anf. 18 ANNA GRÖNLUND KRANTZ (fp) replik:
          </note>
          <note>
            Fru talman! Fredrik Olovsson behöver inte vara orolig. Jag kan
            lova dig att borgarna samtalar intensivt eftersom vi tänker vara
            beredda att ta regeringsmakten 2006.
          </note>
          <note>
            Jag blir lite orolig när Fredrik Olovsson på ett så enkelt sätt
            talar om kostnaden för friåret. Han säger att det är en kostnad
            i budgeten men inte i verkligheten. Fredrik Olovsson, är det inte
            sådant som Socialdemokraterna brukar kalla för dynamiska effekter
            och som vi inte ska räkna med i budgetsammanhang?
          </note>
          <note>
            Jag tycker att det är synd att Socialdemokraterna och deras stödpartier
            har lyssnat så mycket på Svenskt Näringsliv. Jag förstår att Svenskt
            Näringsliv var pressat när man föreslog den finansiering som nu
            ligger på bordet för att avskaffa arvsskatten, gåvoskatten och
            förmögenhetsskatten, alltså inte enbart arvsskatten och gåvoskatten.
          </note>
          <note>
            Vi tror inte att det är en bra lösning och därför har vi valt
            att inte gå med på den finansiering som nu finns. Vi tycker att
            det är betydligt bättre att skära i de kostnader som finns i statsbudgeten
            än att höja skatter. Vi kommer ändå till en punkt, i ett land
            där vi har ett mycket högt skattetryck, då man måste fundera:
            Ska finansieringen av sänkta skatter alltid ske genom höjda skatter?
          </note>
          <note>
            Jag är positiv till att Fredrik Olovsson säger att det inte alltid
            behöver vara så, men tyvärr ser vi alltför många gånger att det
            är det sätt som Socialdemokraterna och deras stödpartier väljer
            att lösa frågan på.
          </note>
          <note type="speaker">
            Anf. 19 FREDRIK OLOVSSON (s) replik:
          </note>
          <note>
            Fru talman! Nu tar vi ju upp det som kallas kostnader för friåret
            i budgeten. I verkligheten, och det skiljer sig ibland mellan
            budget och verklighet, blir det ingen kostnad. Egentligen flyttar
            man bara pengar från ett konto till ett annat.
          </note>
          <note>
            Det är beklagligt eller egentligen bra att det finns någon som
            väljer att ta ansvar för en helhet och kommer med finansierade
            förslag när man vill göra förändringar. Det gör Svenskt Näringsliv
            i dag, men Folkpartiet väljer att hänvisa till att de hellre skär
            i kostnader utan att redovisa vilka grupper som då kommer att
            drabbas av dessa nedskärningar. Men vis av tidigare erfarenheter
            och med tanke på vilka förslag era borgerliga kolleger, framför
            allt Moderaterna, lägger fram kan man anta att det blir människor
            som på ett eller annat sätt är beroende av våra trygghetssystem
            som ska stå för den kostnaden.
          </note>
          <note>
            Det är i så fall ett viktigt besked. Det kanske också krånglar
            till det lite grann i den borgerliga samverkan och gör det definitivt
            lite svårare för er att kunna regera.
          </note>
          <note type="speaker">
            Anf. 20 STEFAN HAGFELDT (m) replik:
          </note>
          <note>
            Fru talman! Enligt regeringens beräkningar kommer det här att
            ge 1 ½ miljard redan nästa år och sedan fortsättningsvis över
            2 miljarder varje år. De beloppen tror jag alltså inte att vi
            behöver tvista om.
          </note>
          <note>
            Vilka är problemen i Sverige i dag, Fredrik Olovsson? Du målade
            upp en skönbild av att det fungerar väldigt bra och företagen
            rullar på. Det stora problemet är att tillväxten är för liten
            men framför allt att över en miljon svenskar i arbetsför ålder
            inte går till ett jobb varje dag. Det är problemet, och det kommer
            att utökas om vi inte kan få många av dessa människor i arbete.
          </note>
          <note>
            40-talisterna jag tillhör dem och vi är många kommer nu att gå
            i pension, och färre unga ska då betala kostnaden för alla dem
            som har pension, för alla barn och unga och för dem som inte kan
            gå till ett jobb. Vi måste lösa detta genom att förenkla för företagen.
            Vi måste göra det lättare för företagen att investera och skapa
            dessa nya jobb.
          </note>
          <note>
            Jag gick ganska hårt fram i talarstolen eftersom det här inte
            är ett förslag som gör det lättare för de små företagen och för
            andra. Tidigare har man under goda tider kunnat avsätta pengar
            för att använda och investera när det är sämre tider. Det kan
            man i och för sig göra även fortsättningsvis, men nu tas en del
            av dessa pengar genom att de räntebeläggs. Det är vad hela debatten
            handlar om.
          </note>
          <note>
            Företagen får en förbättring genom borttagandet av arvs- och
            gåvoskatterna, men varför ska de i stället drabbas av något annat?
            De är ju motorn i samhället. Det är inte rimligt om vi vill ha
            ett välfärdssamhälle. Och det vill vi väl alla?
          </note>
          <note type="speaker">
            Anf. 21 FREDRIK OLOVSSON (s) replik:
          </note>
          <note>
            Fru talman! Jag uppmanar Stefan Hagfeldt att också se den andra
            sidan av detta. Dels gör vi en mindre justering i ett i övrigt
            generöst periodiseringssystem som gör det möjligt att skapa obeskattade
            reserver. Dels använder vi räntebeläggningen för att ta bort den
            skatt som inte minst Svenskt Näringsliv ansett vara väldigt skadlig,
            nämligen arvs- och gåvoskatterna. Jag tycker att det är ett bra
            sätt att byta på.
          </note>
          <note>
            Sedan är Sverige inte något dåligt företagarland. När vi jämförs
            med andra, men kanske inte i första hand av de borgerliga i riksdagens
            kammare, visar det sig att vi har mycket bra konkurrenskraft och
            innovationskraft i svensk ekonomi.
          </note>
          <note>
            Beträffande regelverket kan man konstatera att enligt Världsbankens
            rapport Doing Business in 2005 ligger Sverige på nionde plats
            bland 145 länder när det gäller enkla och bra regelverk för företagen.
            Det tycker vi är viktigt. Vi tänker också gå vidare, och för bara
            någon vecka sedan presenterade vi ett handlingsprogram som ska
            ge färre regler, ett minskat uppgiftslämnande och färre blanketter.
            Därtill kan man lägga förslaget om att ta bort arvs- och gåvoskatterna
            för att underlätta generationsskifte i företagen.
          </note>
          <note>
            Vi kan också se hur inte minst de myndigheter som vi i skatteutskottet
            träffar, Tullverket och Skatteverket, ständigt förenklar. Det
            blir lättare att starta företag, och det blir lättare för företagen
            att exportera eftersom tullhanteringen i Sverige är i absolut
            världsklass.
          </note>
          <note type="speaker">
            Anf. 22 STEFAN HAGFELDT (m) replik:
          </note>
          <note>
            Fru talman! Det finns statistik på olika områden. En del visar
            på positiva resultat, andra på negativa.
          </note>
          <note>
            Som jag sade är situationen i Sverige i dag den att över en miljon
            svenskar i arbetsför ålder inte går till ett jobb. Det måste väl
            bekymra Fredrik Olovsson och Socialdemokraterna. Om vi ska kunna
            behålla vårt välstånd måste vi få fler i arbete.
          </note>
          <note>
            Vi har finansierat våra skatteförslag fullt ut det var någon
            som påstod något annat men vi anser att vi måste få i gång motorn.
            Om du ska i väg med bilen är det viktigt att du har en motor som
            fungerar smidigt och bra. Här finns inga genvägar. Vi måste se
            till att människor får jobb, meningsfulla och långvariga jobb.
          </note>
          <note>
            Regeringen kommer med de så kallade ROT-avdragen. Det är inte
            fel, men det är endast tillfälligt när man upplever att arbetslösheten
            är för stor. Varför inte göra något varaktigt? Här har det alltså
            funnits en möjlighet för företagen att avsätta vinstmedel i fonder
            för att i sämre tider kunna använda dem till investeringar eller
            när man kanske fått en ny order och behöver göra en del justeringar.
            Den möjligheten finns i och för sig kvar, men nu försämras den.
            Varför försämra för dessa företag? Ska vi inte i stället hjälpas
            åt och se till att det blir bättre och lättare för företagen att
            anställa? Först då kommer vi att få en trygg välfärd här i landet
            också i framtiden.
          </note>
          <note type="speaker">
            Anf. 23 FREDRIK OLOVSSON (s) replik:
          </note>
          <note>
            Fru talman! Jag kan garantera Stefan Hagfeldt att det inte finns
            någonting som är viktigare för en socialdemokrat än hög sysselsättning
            och låg arbetslöshet. Det är själva fundamentet som socialdemokratisk
            politik vilar på, och det är det vår ekonomiska politik riktar
            in sig på att förbättra.
          </note>
          <note>
            Arbetslösheten är för hög. Vårt mål är satt betydlig lägre, så
            ska man väl egentligen säga, när det gäller arbetslösheten. Jag
            tror att vi kommer att se att arbetslösheten sjunker eftersom
            de insatser som inte minst finns i årets statsbudget, alltså för
            nästa år, är väldigt viktiga.
          </note>
          <note>
            När det gäller bensinen håller jag med Stefan Hagfeldt om att
            den är viktig. Den bästa bensinen är naturligtvis en ökad köpkraft
            i samhället. Därför tror vi, eller i alla fall jag, att inte minst
            kompensationen för egenavgifterna, som ger hushållen mer att handla
            för, är viktig för att också få fart på efterfrågan.
          </note>
          <note type="speaker">
            Anf. 24 PER ROSENGREN (v):
          </note>
          <note>
            Fru talman! Jag lyssnar på Stefan Hagfeldt och de förvirrade
            slutsatser han kommer med när han säger att man avsätter pengar.
          </note>
          <note>
            Periodiseringsfonder innebär inte att man avsätter några som
            helst pengar som sedan frigörs. Avsättning i periodiseringsfond
            innebär att man skapar en skattekredit, ingenting annat. Det är
            bra om kammaren är medveten om detta. Det avsätts inga pengar.
          </note>
          <note>
            Stefan Hagfeldt kanske kan gå hem och läsa på hur periodiseringsfonderna
            fungerar. Att säga att man avsätter pengar stämmer inte. Det handlar
            inte om det. Man skapar en skattekredit, ingenting annat.
          </note>
          <note>
            Överläggningen var härmed avslutad.
          </note>
          <note>
            8 § Sänkt avkastningsskatt för vissa livförsäkringar, m.m.
          </note>
          <note>
            Föredrogs
          </note>
          <note type="speaker">
            Anf. 25 ULLA WESTER (s):
          </note>
          <note>
            Fru talman! Det betänkande skatteutskottet nu ska debattera handlar
            om ett par EU-anpassningar på livförsäkringsområdet. Regeringsrätten
            har nämligen funnit att svensk lagstiftning till vissa delar strider
            mot EG-rätten när det gäller utländska försäkringar.
          </note>
          <note>
            Den förändring som föreslås i betänkandet är att vissa kapitalförsäkringar
            ska beskattas med den lägre skattesatsen för avkastningsskatt
            som hittills bara gällt pensionsförsäkringar. Därutöver ska dessa
            kapitalförsäkringar också undantas från förmögenhetsbeskattning.
          </note>
          <note>
            Två partier har reserverat sig mot delar av förslaget, nämligen
            Moderaterna och Kristdemokrater som vill öppna ännu mer genom
            att införa retroaktivitet.
          </note>
          <note>
            Däremot är utskottet enigt när det gäller ytterligare en nyordning
            som redovisas i betänkandet. En rätt till nedsättning av kupongskatten
            ska införas för att undvika dubbelbeskattning.
          </note>
          <note>
            I den debatt som nu ska ta vid kommer först reservanterna att
            motivera sitt förslag. Därefter kommer majoritetens representant,
            skatteutskottets ordförande Susanne Eberstein, att redovisa varför
            reservanternas förslag inte har vunnit gehör i utskottet.
          </note>
          <note type="speaker">
            Anf. 26 ULF SJÖSTEN (m):
          </note>
          <note>
            Fru talman! Moderaterna och Kristdemokraterna säger i en gemensam
            reservation att regeringens förslag om sänkning av avkastningsskatten
            och slopande av förmögenhetsskatten på vissa kapitalförsäkringar
            är bra och i huvudsak väl motiverade.
          </note>
          <note>
            Det kan man säga med tanke på att vi ofta kritiseras för att
            vi kritiserar allt som den socialdemokratiska regeringen lägger
            fram till denna kammaren. Så är det inte alls. Vi värderar varje
            förslag nogsamt och noggrant. Det har vi gjort i det här fallet.
            Det är ett bra förslag i grunden. Men det finns dock en plump
            i detta betänkande där bakgrunden är allt annat än väl motiverad
            av utskottsmajoriteten.
          </note>
          <note>
            Kapitalförsäkringar som tecknas i Sverige diskrimineras i förhållande
            till de utländska försäkringarna i det att de endast ska kunna
            åtnjuta en lägre beskattning om de ingåtts efter lagens ikraftträdande.
            Utskottsmajoriteten föreslår ingen sådan begränsning för de utländska
            försäkringarna.
          </note>
          <note>
            Under utskottets ställningstagande kan man med anledning av reservationen
            från Kristdemokraterna och Moderaterna kort och gott läsa att
            majoriteten inte är beredd att låta skattelättnaderna omfatta
            kapitalförsäkringar som tecknats i Sverige före den 1 januari
            2005.
          </note>
          <note>
            Ett i grunden välmotiverat förslag avslutas därför tyvärr med
            ett omotiverat nej till det förslag som lagts fram av Moderaterna
            och Kristdemokraterna. Det är tråkigt men tyvärr alltför vanligt.
            Jag utgår ifrån att vi kommer att få en bättre och mer ingående
            motivering av utskottets ordförande när hon senare håller sitt
            anförande.
          </note>
          <note>
            Fru talman! Jag yrkar bifall till reservationen från Moderaterna
            och Kristdemokraterna i betänkandet.
          </note>
          <note type="speaker">
            Anf. 27 PER LANDGREN (kd):
          </note>
          <note>
            Fru talman! Enligt Regeringsrätten har svensk lagstiftning kommit
            i konflikt med EG-rättens regler om fri rörlighet av tjänster.
            Det är därför bra att detta nu rättas till. Så långt är vi överens.
            Det är bara lite tråkigt att vi i riksdagen inte själva kunde
            ha behandlat svenskar som tecknat livförsäkringarna på ett rättvist
            sätt från början.
          </note>
          <note>
            Livförsäkringar som tecknats i utlandet av svenskar har hittills
            betraktats som kapitalförsäkringar, vilket inneburit att man beskattats
            med ett större beskattningsunderlag om 27 % medan pensionsförsäkringar
            tecknade i Sverige åtnjutit en lägre sats om 15 %.
          </note>
          <note>
            Vi har i en motion påtalat och det har flera andra också gjort
            i andra sammanhang det orimliga i att kapitalförsäkringar som
            tecknats i Sverige och i dag uppfyller de kvalitativa kraven för
            att utgöra pensionsförsäkringar även i fortsättningen ska beskattas
            som om de vore kapitalförsäkringar med den högre skattesatsen
            om de har ingåtts före ikraftträdandet av detta lagförslag.
          </note>
          <note>
            Regeringen gör bara precis det som är absolut nödvändigt för
            att kunna möta EG-rättens krav och inte mer. Därför föreslår man
            att endast utländska försäkringar som uppfyller de kvalitativa
            kraven ska åtnjuta en lägre beskattning medan endast nytecknade
            kapitalförsäkringar i Sverige ska kunna åtnjuta lägre beskattning.
            Det är klart att det påverkar marknaden och beteendet. Det är
            ett missförhållande som drabbar den inhemska försäkringsbranschen
            till synes helt i onödan.
          </note>
          <note>
            Vi tycker därför tillsammans med Moderaterna att regeringen bör
            återkomma till riksdagen med förslag om hur alla kapitalförsäkringar,
            även de som tecknats i Sverige och som i dag uppfyller de kvalitativa
            kraven för att betecknas som pensionsförsäkringar, ska kunna åtnjuta
            samma låga beskattning som utländska försäkringar. Det handlar
            om rättvisa och ingenting annat. Jag yrkar bifall till vår gemensamma
            reservation.
          </note>
          <note type="speaker">
            Anf. 28 SUSANNE EBERSTEIN (s):
          </note>
          <note>
            Fru talman! Jag vill börja med att yrka bifall till utskottets
            förslag i skatteutskottets betänkande nr 14 och avslag på reservationerna.
            Här behandlar vi regeringens proposition Sänkt avskastningsskatt
            för vissa livförsäkringar, m.m.
          </note>
          <note>
            Utskottet tillstyrker regeringens förslag om sänkt avkastningsskatt
            och slopad förmögenhetsbeskattning för vissa kapitalförsäkringar.
            Vi ställer oss också bakom förslaget om att innehavare av utländska
            försäkringar ska ha rätt till nedsättning av avkastningsskatten
            för den kupongskatt som kommer av försäkringen.
          </note>
          <note>
            Marie Engström och Per Rosengren, Vänsterpartiet, säger i sin
            motion att det rådet ett samspel mellan avdragsbestämmelserna
            i inkomstskattelagen och de förmögenhetsrättsliga bestämmelserna.
            Motionärerna menar att detta fungerar som en återhållande kraft
            för att begränsa storleken på den skattefria delen av förmögenheten.
            Om man rubbar detta samspel kommer det att resultera i ökad skatteplanering,
            hävdar de. Därför vill motionärerna införa en beloppsgräns för
            skattefri försäkring vid beräkning av förmögenhetsskatten.
          </note>
          <note>
            Jag kan ha viss förståelse för den synpunkten. Vi ska inte skapa
            system som inbjuder till skatteplanering och undandragande av
            skatt. Men regeringen har gjort bedömningen att förslaget kommer
            att ha en mycket begränsad effekt när det gäller skattebasen för
            förmögenhetsskatten. Vi socialdemokrater i utskottet delar den
            bedömningen. Även i övrigt synes effekterna för de offentliga
            finanserna blir försumbara.
          </note>
          <note>
            Självklart är det angeläget att tillämpningen och effekterna
            av de nya reglerna följs upp ordentligt av regeringen. Skulle
            det visa sig att de nya reglerna ger upphov till ett stort mått
            av oönskad skatteplanering utgår vi i majoriteten från att regeringen
            återkommer i frågan.
          </note>
          <note>
            Per Landgren med flera riktar kritik mot att kapitalförsäkringar
            som tecknats i Sverige och som uppfyller de kvalitativa kraven
            för att vara en pensionsförsäkring ska kunna beskattas lägre endast
            om de ingåtts efter lagens ikraftträdande. Motsvarande begränsning
            föreslås däremot inte för de utländska försäkringarna. I motionen
            krävs därför att regeringen återkommer med förslag som jämställer
            svenska och utländska kapitalförsäkringar.
          </note>
          <note>
            Som kd-motionärerna mycket väl vet är förslagen i propositionen,
            när det gäller de utländska försäkringarna, föranledda av ett
            avgörande från Regeringsrätten där domstolen funnit att svensk
            lagstiftning strider mot EG-rätten. Mot den bakgrunden anser utskottsmajoriteten
            att regeringens förslag är väl motiverat. Utskottsmajoriteten
            är inte beredd att låta skattelättnaderna omfatta kapitalförsäkringar
            som tecknats i Sverige före den 1 januari 2005.
          </note>
          <note type="speaker">
            Anf. 29 PER LANDGREN (kd) replik:
          </note>
          <note>
            Fru talman! Det kom inte precis några klargöranden från ordförandens
            stämma alldeles nyss. Jag vill bara fråga om den skatterättsliga
            principen om likformighet och likabehandling. Tycker ordföranden
            i skatteutskottet att det är en bra och rimlig princip som ska
            styra svensk lagstiftning eller inte?
          </note>
          <note type="speaker">
            Anf. 30 SUSANNE EBERSTEIN (s) replik:
          </note>
          <note>
            Fru talman! När vi ändrar vår lagstiftning det gäller inte bara
            skattelagstiftning utan lagstiftning över huvud taget har vi alltid
            en tid för ett ikraftträdande. Före ikraftträdandet är lagen på
            ett visst sätt och efter det är den på ett annat sätt. Det är
            ett naturligt system som vi har; det är självklart att man i så
            liten utsträckning som möjligt ska ha retroaktiv lagstiftning.
          </note>
          <note type="speaker">
            Anf. 31 PER LANDGREN (kd) replik:
          </note>
          <note>
            Fru talman! Det var en enkel fråga om likabehandlingsprincipen
            och likformighetsprincipen. Jag kan upplysa kammaren och våra
            åhörare om att det är en skatterättslig princip som Socialdemokraterna
            och majoriteten väljer att inte följa. De vill inte behandla kvalitativt
            lika försäkringar lika.
          </note>
          <note>
            Jag ska ställa en annan fråga nu då socialdemokratin inte följer
            hävdvunna skatterättsliga principer. Vi tar en matematisk fråga.
            Har Susanne Eberstein med kansli och kolleger beräknat hur förändringen
            kommer att påverka förmögenhetsskattebasen på något sätt?
          </note>
          <note type="speaker">
            Anf. 32 SUSANNE EBERSTEIN (s) replik:
          </note>
          <note>
            Fru talman! Det är så här, Per Landgren, att det är en hävdvunnen
            princip att vi inte ska ha retroaktiv lagstiftning. Det är endast
            i undantagsfall som vi har retroaktiv lagstiftning. Jag känner
            mig främmande för att vi i det här fallet skulle ha gått ifrån
            en princip på ett sätt som vi aldrig har gjort förut. De som tecknar
            och har tecknat försäkringen före lagens ikraftträdande har varit
            väl medvetna om hur reglerna har sett ut och har gjort det med
            öppna ögon.
          </note>
          <note>
            Jag förstår inte varför det skulle vara så speciellt just i det
            här fallet. Om man har tecknat en försäkring enligt en regel och
            vi sedan ändrar reglerna och lagstiftningen så att andra förutsättningar
            gäller ska det automatiskt gälla dem som enligt då gällande regler
            tecknat sina försäkringar. Skulle det på något sätt vara konstigt?
          </note>
          <note type="speaker">
            Anf. 33 ULF SJÖSTEN (m) replik:
          </note>
          <note>
            Fru talman! I mitt anförande efterlyste jag en mer ingående motivering
            av utskottets ordförande när det gäller bristen på likabehandling.
            Jag kan konstatera att jag inte fick den motiveringen. Det blev
            i stället en uppläsning av den text som finns i betänkandet.
          </note>
          <note>
            Susanne Eberstein förde in EG-rätten. På något sätt kändes det
            som om den skulle vara inhiberande för att ha en likabehandling
            i det avseende som Kristdemokraterna och Moderaterna har velat
            ha i det fallet.
          </note>
          <note>
            Min fråga till Susanne Eberstein är: På vilket sätt är EG-rätten
            inhiberande och på vilket sätt förbjuder den en likabehandling
            i det här avseendet? Det vore intressant att höra det konkretiserat.
          </note>
          <note type="speaker">
            Anf. 34 SUSANNE EBERSTEIN (s) replik:
          </note>
          <note>
            Fru talman! Jag tycker framför allt att det är mycket viktigt
            att vi så långt som möjligt kan hävda vår nationella rätt att
            sköta vår lagstiftning, och att vi när vi stöter på patrull och
            är tvingade att ändra lagstiftningen på grund av vårt kontrakt
            med EU också gör det. Det tycker jag är en ganska bra princip,
            och den ska vi hålla på.
          </note>
          <note>
            Det handlar inte om att vi på något sätt skulle anse att EG-rätten
            är en högre rätt som med automatik alltid ska styra oss även när
            vi inte behöver bli styrda av den.
          </note>
          <note type="speaker">
            Anf. 35 ULF SJÖSTEN (m) replik:
          </note>
          <note>
            Fru talman! Det var inte jag och inte heller någon annan som
            förde in EG-rätten i sammanhanget, utan det var Susanne Eberstein
            själv som gjorde det. Det är orsaken till min fråga. Eftersom
            hon tog in det som en del i det avslag som ni har gjort på vår
            reservation så tycker jag att det vore intressant att få ett svar
            på frågan. Men det fick jag inte. På vilket sätt strider det som
            vi har efterfrågat från Kristdemokraterna och Moderaterna mot
            EG-rätten? Får jag ett svar på det?
          </note>
          <note type="speaker">
            Anf. 36 SUSANNE EBERSTEIN (s) replik:
          </note>
          <note>
            Fru talman! Det är inte det som det handlar om. Vi ska följa
            de regler som vi har lovat att följa när vi gick med i den europeiska
            gemenskapen. Det finns ingen anledning för oss att göra mer än
            vi behöver, utan det är fullt tillräckligt att göra detta. Vi
            tycker inte att man ska ha en retroaktiv lagstiftning i det här
            fallet, och jag tycker inte heller för närvarande att detta behöver
            likställas på det här sättet. Man tecknar sådana här försäkringar
            med öppna ögon, med de regler som gäller när man tecknar dem.
            Jag tycker inte att detta är en särskilt konstig fråga.
          </note>
          <note type="speaker">
            Anf. 37 MARIE ENGSTRÖM (v):
          </note>
          <note>
            Fru talman! Till betänkandet som rör EU-anpassning på pensionsbeskattningsområdet
            har Vänsterpartiet ett särskilt yttrande. Det är påkallat av att
            man i betänkandet föreslår slopad förmögenhetsskatt för vissa
            livförsäkringar under vissa omständigheter. När vi läste propositionen
            läste vi också det remissvar som Skatteverket har gett till förslaget.
            Man tar upp frågan om detta eventuellt skulle kunna leda till
            en oönskad skatteplanering. Vi har valt att inte reservera oss
            utan att skriva ett särskilt yttrande angående detta därför att
            vi inser den problematik som det kanske skulle innebära att skapa
            ett regelverk för att undvika oönskad skatteplanering.
          </note>
          <note>
            Jag tycker att de skrivningar som vi har fått i betänkandet är
            bra. Utskottet förutsätter att regeringen återkommer till riksdagen
            om det skulle visa sig att man här har öppnat för skatteplanering
            på ett sätt som vi inte tycker är gynnsamt.
          </note>
          <note>
            Med anledning av detta yrkar jag bifall till utskottets förslag
            i betänkandet.
          </note>
          <note type="speaker">
            Anf. 38 STAFFAN DANIELSSON (c):
          </note>
          <note>
            Fru talman! Det är bra att Sverige är med och utvecklar Europa
            genom sitt medlemskap i EU. Det gör att vi behöver samordna olika
            regelverk på många områden. I grunden är det bra i en världsdel
            där kontakterna mellan människor ständigt ökar över landgränserna.
            Det är bra inte minst på skatteområdet, där Sverige verkligen
            behöver gå vägen att mer likställa sina nivåer och regelverk med
            dem inom EU i övrigt.
          </note>
          <note>
            Grunden till den breda enigheten i utskottet om att likställa
            vissa kapitalförsäkringar beskattningsmässigt med pensionsförsäkringar
            beror på Regeringsrättens utslag om att svensk lagstiftning strider
            mot EG-rätten. Utan detta utslag vete gudarna om det hade blivit
            någon proposition, så heder åt EU!
          </note>
          <note>
            Frågorna har belysts på ett bra sätt här, så jag nöjer mig med
            att hänvisa till vad som framförts. Jag ska bara göra en kort
            kommentar till reservationen. Det gäller frågan om kapitalförsäkringar
            i Sverige som tecknats tidigare också borde få samma ersättning.
            Det är en logisk tanke det ska erkännas. Samtidigt innebär det
            ju en retroaktiv åtgärd. Det handlar om mycket få försäkringar
            som ofta är tecknade för länge sedan i full insikt om de villkor
            som då rådde. Det kan vara besvärligt att få fram de här berörda
            få försäkringarna.
          </note>
          <note>
            Det är möjligt att frågan behöver utredas djupare, vilket i så
            fall bör kunna ske i det fortsatta arbetet med dessa frågor. Men
            vi har i dag inte bedömt oss kunna gå så långt som man gör i reservationen.
          </note>
          <note type="speaker">
            Anf. 39 LENNART HEDQUIST (m):
          </note>
          <note>
            Fru talman! Jag vill ställa en kompletterande fråga i anslutning
            till debatten om retroaktivitet eller inte. Det handlar faktiskt
            om vad som händer just nu, före årsskiftet. Vi kan notera att
            de förändringar som görs med anledning av propositionen innebär
            att det förekommer en marknadsföring om de nya kapitalförsäkringsreglerna.
            Där påtalas det just att teckningar av nya utländska försäkringar
            sker efter de regler som de svenska försäkringarna kommer att
            ha först efter årsskiftet.
          </note>
          <note>
            Skatteutskottets ordförande känner säkert väl till att olika
            typer av skatteplanering äger rum. Det här leder till att väldigt
            många kapitalförsäkringar kommer att tecknas som utländska kapitalförsäkringar
            fram till årsskiftet och inte som svenska. Då är min fråga: Vilken
            bedömning har regeringen och skatteutskottet gjort när man sätter
            gränsen för de svenska vid årsskiftet? Är det för att så många
            utländska kapitalförsäkringar som möjligt ska tecknas fram till
            årsskiftet?
          </note>
          <note>
            Överläggningen var härmed avslutad.
          </note>
          <note>
            9 § Skatteregler för elcertifikat och utsläppsrätter
          </note>
          <note>
            Föredrogs
          </note>
          <note type="speaker">
            Anf. 40 MATS BERGLIND (s):
          </note>
          <note>
            Fru talman! Jag ska introducera nästa ärende från skatteutskottet.
            Betänkandet har beteckningen SkU16 och handlar om skatteregler
            för elcertifikat och utsläppsrätter.
          </note>
          <note>
            I det här betänkandet tillstyrker utskottets majoritet regeringens
            proposition i det här ärendet. Det finns även en motion från Centerpartiet
            med anledning av propositionen, men utskottet avstyrker den motionen.
          </note>
          <note>
            I det här betänkandet finns det också en reservation från Kristdemokraterna
            och Centerpartiet. Det är alltså en gemensam reservation.
          </note>
          <note>
            Debatten inleds av reservanterna, och därefter kommer representanten
            för majoriteten i utskottet.
          </note>
          <note type="speaker">
            Anf. 41 LARS GUSTAFSSON (kd):
          </note>
          <note>
            Fru talman! Det här är inte en jättestor fråga utan snarare en
            mindre fråga, men det finns en viss oro för att hanteringen kan
            hamna mellan stolarna om inte de här problemen rättas till. Kristdemokraterna
            anser i likhet med Centerpartiet att det krävs ett skyndsamt utredningsarbete
            för att fastställa hur stödrättigheterna ska beskattas.
          </note>
          <note>
            När jordbruksstödsrättigheterna frikopplas från produktionen
            överförs ett stort värde från själva jordbruksfastigheten till
            stödrättigheterna. Skatterättsligt uppstår en skattechock eftersom
            samma värde övergår från att reavinstbeskattas till att beskattas
            som inkomst av näringsverksamhet. Om detta blir fallet kommer
            negativa inlåsningseffekter att uppstå, vilket i sin tur skulle
            hämma effektiviseringar av svenskt jordbruk. Frågan måste därför
            skyndsamt utredas av regeringen så att det skatterättsliga läget
            blir glasklart för våra bönder.
          </note>
          <note>
            Jag stöder reservationen på området.
          </note>
          <note>
            Jag vill också tacka utskottskamraterna, fru talman och utskottskansliet
            och önska god jul och gott nytt år.
          </note>
          <note type="speaker">
            Anf. 42 STAFFAN DANIELSSON (c):
          </note>
          <note>
            Fru talman! Skatteutskottet föreslår i bred enighet riksdagen
            att fastställa regeringens förslag till skattemässig behandling
            av elcertifikat och utsläppsrätter. Motiven för detta är goda.
            Jag vill för Centerpartiets del yrka bifall till utskottets förslag
            i dessa avseenden.
          </note>
          <note>
            Frågan om de stödrätter i jordbruket som nu genom EU:s jordbruksreform
            ges ett eget värde är av delvis annan art än frågan om utsläppsrätterna.
            En jordbruksfastighets värde utgörs i princip av det sammanlagda
            värdet av alla framtida nettoinkomster, inklusive stöd i form
            av till exempel tullar eller arealersättningar diskonterade till
            nuvärdet.
          </note>
          <note>
            EU:s nu snart frikopplade ersättningar till jordbruket föregicks
            av de skyddstullar som höjde priserna på jordbrukets produkter
            över världsmarknadspriserna. Det här har egentligen i mer än ett
            sekel givit våra åkrar och betesmarker de marknadsvärden som sedan
            handeln med fastigheterna har resulterat i. Under de två senaste
            decennierna har skyddstullarna sänkts och ersatts av de ersättningar,
            areal- och andra, som nu frikopplas från kravet på produktion
            men som ändå ger en fortsatt årlig rätt till ersättning. Och det
            behövs verkligen, annars skulle jordbruket inte klara sig helt
            enkelt.
          </note>
          <note>
            Här föreslår regeringen nu att beskattning vid försäljning av
            de här frikopplade stödrätterna ska ske som lös egendom. Eftersom
            beskattning av dessa stödrätter i alla tider innan reformen skett
            som kapitaliserat markvärde, innebär förändringen en mycket betydande
            skatteskärpning vid försäljning från en skattesats på reavinstskatten
            på 30 % till mer än det dubbla och från att beskattas i inkomstslaget
            kapital till att beskattas som näringsverksamhet.
          </note>
          <note>
            Det här är inte rimligt och har på intet vis varit avsikten med
            jordbruksreformen. Jag är fullständigt övertygad om att övriga
            EU-länder inte kommer att acceptera att det här kommer att ge
            en skatteskärpning för jordbruket. Jag är därför förvånad över
            att utskottets majoritet tar så lätt på den här frågan och kanske
            även att mina värderade moderata kolleger anslutit sig till regeringens
            analys att det här får utredas vidare någon gång i framtiden.
          </note>
          <note>
            Det svenska jordbruket är i dag mycket hårt pressat av hård konkurrens
            och låga priser. Att då skärpa skattetrycket i samband med reformen
            är alldeles fel väg att gå. Utöver den faktiska skattehöjning
            som nu sker kommer de betydande inlåsningseffekterna att motverka
            nödvändiga rationaliseringar och fastighetsförsäljningar som annars
            ägt rum.
          </note>
          <note>
            Innan regelverket är klart kommer lantbrukarna att leva med högre
            skatter och oklarhet om vad som sedan kommer att gälla. Den enklaste
            lösningen för att undvika skatteskärpningen torde vara att stödrätterna
            beskattas som en anläggningstillgång, lämpligen hittills som mark,
            i inkomstslaget kapital.
          </note>
          <note>
            Skatteverket har endast föreslagit några olika övergångsregler
            så att beskattning av stödrätterna under vissa mycket begränsade
            förutsättningar ska kunna ske i inkomstslaget kapital. Utskottet
            har avvisat detta och i stället, liksom regeringen, hänvisat till
            att vidare utredning får ske. Intill dess får de nya stödrätterna
            hanteras som lös egendom, vilket innebär att från årsskiftet skärps
            beskattningen mycket kraftigt.
          </note>
          <note>
            Utskottets majoritet, en ohelig sådan, har fullt förtroende för
            regeringen i den här frågan och anser inte att det behövs ett
            särskilt uttalande vare sig om vad regeringens utredning ska leda
            till eller om i vilket tempo den bör ske.
          </note>
          <note>
            Centerpartiet har tyvärr inte den här tilltron till regeringens
            goda vilja i frågan eller till dess skyndsamhet. Vi följer därför
            upp den motion som vi väckte med att reservera oss till förmån
            för att riksdagen begär att regeringen skyndsamt återkommer med
            lagförslag i syfte att motverka den skattehöjning som den nya
            jordbruksstödsreformen ger upphov till.
          </note>
          <note>
            Det är bra att kd stöder den här reservationen, och jag yrkar
            bifall till den.
          </note>
          <note type="speaker">
            Anf. 43 PER ERIK GRANSTRÖM (s):
          </note>
          <note>
            Fru talman! Det betänkande som vi nu behandlar tar upp vissa
            skattekonsekvenser med anledning av införandet av elcertifikat
            och utsläppsrätter samt att det införs nya regler för jordbrukets
            stödrättigheter.
          </note>
          <note>
            Syftet med lagen om elcertifikat är att främja produktionen av
            el med användande av förnybara energikällor. Uppskattningsvis
            handlar det om ca 1 000 produktions- och leverantörsföretag som
            kommer att beröras av detta. Förhoppningsvis kommer de också att
            följa de grundtankar som vi har med elcertifikaten.
          </note>
          <note>
            Utsläppsrätter hör samman med att industriländerna genom det
            så kallade Kyotoprotokollet har förbundit sig att minska sina
            utsläpp av växthusgaser. Utsläppsrätterna kommer uppskattningsvis
            att beröra ca 600 anläggningar i landet.
          </note>
          <note>
            Ändringarna i jordbrukets stödrättigheter har samband med att
            EU har beslutat om en genomgripande jordbruksreform, som innebär
            att i princip samtliga nuvarande direktstöd inom vegetabiliesektorn
            och animaliestöden ska frikopplas från produktionen.
          </note>
          <note>
            När det gäller skattereglerna för elcertifikat och utsläppsrätter
            är utskottet enigt. Förslaget innebär att de skatterättsligt ska
            utgöra näringsbidrag och därmed ska beskattas först vid avyttringen.
            Staffan Danielsson har bekräftat detta och tycker att det är bra
            att vi på den här punkten har kunnat bli eniga. Därför finner
            jag ingen anledning att ytterligare kommentera detta.
          </note>
          <note>
            När det däremot gäller förslagen om jordbrukets stödrättigheter
            finns det en gemensam reservation från Centerpartiet och Kristdemokraterna.
            I grunden tror jag att reservanterna och utskottsmajoriteten i
            stort är överens om att de nya stödrättigheterna kan komma att
            leda till att en del av marknadsvärdet på fastigheten som i dag
            utgörs av kapitaliserade stöd överförs till marknadsvärdet på
            de nya stödrättigheterna. Denna synpunkt delas också av Skatteverket.
            Hur stor den här värdeöverföringen kommer att bli har dock inte
            tidigare kunnat bedömas.
          </note>
          <note>
            Eftersom en försäljning av en näringsfastighet beskattas i inkomstslaget
            kapital kommer värdeöverföringen från fastigheten till de fristående
            rättigheterna att leda till en högre beskattning än i dag eftersom
            de kommer att beskattas i näringsverksamhet.
          </note>
          <note>
            Detta har uppmärksammats i den departementspromemoria som föregick
            propositionen. Remissinstanserna har dock anfört att ett hänsynstagande
            till detta saknar konsekvensanalys och att man därför bör utreda
            den här frågan ytterligare.
          </note>
          <note>
            Regeringen har tagit fasta på detta i propositionen och föreslår
            att man ska gå vidare med utredning i frågan. Till dess får frågan
            hanteras inom befintligt regelverk, och eventuella tillämpningsproblem
            får då naturligtvis lösas i rättstillämpningen.
          </note>
          <note>
            Utskottsmajoriteten delar den syn som regeringen har framfört.
            Eftersom regeringen har aviserat en översyn finner majoriteten
            inte någon anledning till uttalande eller tillkännagivande.
          </note>
          <note>
            Med detta, fru talman, yrkar jag bifall till förslagen i skatteutskottets
            betänkande och avslag på reservationen.
          </note>
          <note type="speaker">
            Anf. 44 STAFFAN DANIELSSON (c) replik:
          </note>
          <note>
            Fru talman! Utskottet hänvisar alltså till att regeringen jobbar
            vidare med att utreda frågan och kanske kommer tillbaka med någon
            form av förslag. Vilket förslag det kan bli sägs det dock inget
            om. Min första fråga är om det är acceptabelt att det om några
            veckor sker en skatteskärpning som kommer att påverka all handel
            från den 1 januari 2005 och framåt. Bör regeringens utredning
            syfta till att skatteskärpningen ska neutraliseras? Detta måste
            vara den rimliga uppfattningen, men den finns inte med i vår reservation
            och inte heller i utskottets skrivning.
          </note>
          <note>
            Min andra fråga är: Är det bråttom eller inte? Utredningen har
            ännu inte kommit i gång. Det har inte getts några uppdrag fastän
            vi nu i tre kvarts år har vetat om hur den här reformen ska se
            ut. Vi anser att regeringen bör återkomma skyndsamt med förslag
            som ska neutralisera de här effekterna. Vill man göra det går
            det att fixa, men vill man det inte går det inte att fixa. Skatteverket
            verkar inte vilja göra detta eftersom det ser en chans till högre
            skatteintäkter. Det har visserligen sagt att beskattning i vissa
            mycket begränsade fall ska kunna ske i inkomstslaget kapital,
            men den möjligheten är så obetydlig att vi har avvisat den.
          </note>
          <note type="speaker">
            Anf. 45 PER ERIK GRANSTRÖM (s) replik:
          </note>
          <note>
            Fru talman! Staffan Danielsson sade i sitt anförande att jordbruket
            inte skulle klara sig utan de här stöden. Det är kanske sant med
            tanke på att det är stöd som förekommer inom hela EU-området.
            Personligen hade jag hoppats att vi på sikt skulle kunna komma
            fram till en tingens ordning där vi slapp att på detta sätt subventionera
            jordbruket, men det är kanske en annan debatt.
          </note>
          <note>
            Jag ska försöka att besvara Staffan Danielssons frågor. För det
            första upplever jag att Staffan Danielsson är väldigt kategorisk
            och bestämd och vet vad som kommer att hända. Jag var mycket mer
            försiktig i mitt anförande och sade att det kan innebära detta.
            Anledningen till att jag är försiktig är att vi inte har något
            underlag att bygga ett ställningstagande på. Med det menar jag
            att det är väldigt väsentligt att en utredning kommer till stånd
            och att regeringen kommer tillbaka till riksdagen när det föreligger
            underlag för detta. Intill dess är jag inte beredd att göra några
            kategoriska uttalanden.
          </note>
          <note>
            Jag tror att det enda som vi egentligen strider om, Staffan,
            är ordet skyndsamt.
          </note>
          <note type="speaker">
            Anf. 46 STAFFAN DANIELSSON (c) replik:
          </note>
          <note>
            Fru talman! Jag tolkar det svaret positivt så att om det skulle
            bli ett värde på stödrätterna som höjer skatten vid försäljningen,
            bör regeringen återkomma med förslag som neutraliserar detta.
            Jag vill tolka det så att vi är överens om det, och i så fall
            är det mycket bra.
          </note>
          <note>
            Sedan är det min uppfattning att det inte alls är bra att stödrätterna
            från och med om några veckor kommer att beskattas som lös egendom,
            vilket innebär en fördubblad skatt. Det är inte någon liten skatteskärpning
            utan en fördubblad skatt vid försäljning: från i dag 30 % reavinstskatt
            till 4570 % vid beskattning i inkomstslaget näringsverksamhet.
            Detta kan riskera att om inte lägga en död hand över så ändå allvarligt
            försvåra försäljningar av fastigheter som verkligen behöver göras.
            Det är väldigt tuffa tider för jordbruket nu, och det behövs rationaliseringar,
            sammanläggningar och handel med fastigheter. Det här kan allvarligt
            komma att begränsa sådana transaktioner.
          </note>
          <note>
            Jag anser att det här bör ske skyndsamt. Det är mycket angeläget
            att ärendet snart kommer tillbaka på riksdagens bord med skarpa
            förslag som kan rätta till förhållandena. De här stödrätterna
            har ett betydande värde. De avkastar varje år flera tusen kronor
            per hektar. Självklart har en sådan rätt ett värde.
          </note>
          <note>
            Vad sedan gäller om jordbruket ska ha några skyddstullar eller
            ersättningsrättigheter eller inte kan jag hålla med om att det
            på lång sikt är bra om jordbruket lever på sina intäkter och att
            det här faller bort. Som läget är i världen nu och har varit sedan
            100 år tillbaka skyddar alla länder jordbruksproduktionen, inte
            minst USA. Så länge USA och EU gör detta måste också vi i Sverige
            göra det, om vi vill behålla jordbruket, och det tror jag ändå
            att vi vill.
          </note>
          <note type="speaker">
            Anf. 47 PER ERIK GRANSTRÖM (s) replik:
          </note>
          <note>
            Fru talman! Om jag ska säga något mer om EU:s jordbruksstöd är
            det att jag faktiskt tycker att det är en bra ordning som vi nu
            är på väg in på, det vill säga att stödet hamnar i rätt kolumn,
            i rörelsen. Tidigare fördes stödet på den kapitaliserade sidan,
            men nu hamnar det i kolumnen inkomst av näringsverksamhet, och
            det tycker jag är bra.
          </note>
          <note>
            Det är också alldeles korrekt att vi har anledning att se över
            hur det här påverkar jordbrukets beskattning. Låt oss ta den debatten
            när ett förslag härom kommer på vårt bord.
          </note>
          <note>
            Överläggningen var härmed avslutad.
          </note>
          <note>
            10 § Slopad arvsskatt och gåvoskatt
          </note>
          <note>
            Föredrogs
          </note>
          <note type="speaker">
            Anf. 48 LENNART AXELSSON (s):
          </note>
          <note>
            Fru talman! Alla beslut som vi fattar här i kammaren är historiska.
            Jag vill påstå att det ärende som vi nu ska debattera och fatta
            beslut om är mer historiskt än många andra.
          </note>
          <note>
            Det här gäller skatter som infördes under stor politisk strid
            i slutet av 1920-talet. De har skapat mycket debatt ända sedan
            dess.
          </note>
          <note>
            Det känns lite grann vemodigt som socialdemokrat att presentera
            det här förslaget. Det är ett förslag som det är stor enighet
            om i utskottet. Det finns en reservation från Kristdemokraterna
            när det gäller om beslutet ska gälla retroaktivt eller inte.
          </note>
          <note>
            Det är en föränderlig värld med en ökande uppfinningsrikedom
            när det gäller att hitta sätt att slippa betala de här skatterna,
            och det finns framför allt ett behov av att underlätta generationsskiften
            i företag. Det har varit de främsta orsakerna till att vi nu har
            detta ärende på riksdagens bord.
          </note>
          <note>
            Jag vill avsluta min presentation med ett citat som jag tycker
            på ett sätt knyter ihop dessa skatter som vi haft sedan 1928.
            Det är ett citat, som man använde i debatten kring införandet,
            av en filosof som hette Lord Bacon. Han lär ha yttrat: Det är
            med pengar som med gödsel, de är inte till glädje om de inte blir
            spridda. Jag håller med om det.
          </note>
          <note>
            Jag hoppas att de samlade rikedomar som vi har här i landet kommer
            att göra nytta trots eller kanske tack vare, beroende på hur man
            ser det, det beslut som vi förmodligen kommer att fatta i dag.
          </note>
          <note>
            Med dessa ord överlämnar jag ärendet för debatt.
          </note>
          <note type="speaker">
            Anf. 49 LENNART HEDQUIST (m):
          </note>
          <note>
            Fru talman! Lennart Axelsson sade nyss att vi kommer att fatta
            ett historiskt beslut när vi så småningom går till votering i
            det här ärendet, som vi i grunden dock är eniga om. Det är inte
            bara ett historiskt beslut, utan det är tveklöst det viktigaste
            beslut för enskilda människor och företagare i vårt land som fattas
            under denna riksdagshöst.
          </note>
          <note>
            Det är dessutom ett beslut som har en mycket stark folklig förankring.
            En opinionsundersökning som Demoskop genomförde 2002 på Ägarfrämjandets
            uppdrag visade att tre av fyra svenskar, 74 %, ansåg att arvs-
            och gåvoskatterna borde sänkas eller avskaffas helt. Anledningen
            till att vi nu är där är att avskaffandet av dessa skatter står
            i överensstämmelse med vad folk tycker.
          </note>
          <note>
            Vi moderater har under en längre tid, år efter år, återkommit
            till vårt krav. Denna mandatperiod, då vi i andra avseenden gjort
            förändringar av vår skattepolitik i den meningen att vi tydligt
            angivit vad som är viktigast att göra allra först, har vi haft
            just avskaffandet av arvs- och gåvoskatterna som ett skarpt förslag
            om ett omedelbart avskaffande.
          </note>
          <note>
            Fru talman! Man ska komma ihåg att allt som ligger till grund
            för arvs- och gåvoskatterna redan tidigare har beskattats på ett
            eller annat sätt eller byggts upp av redan beskattade medel. Arvs-
            och gåvoskatterna har kanske just därför av en bred opinion ansetts
            som orättfärdiga skatter.
          </note>
          <note>
            För enskilda människor är det mycket obehagliga skatter som har
            lett till en mängd orationella transaktioner i syfte att försöka
            undgå dem. Det har för många varit möjligt att undgå dem just
            genom att göra olika typer av transaktioner, men för många har
            arvsskatten blivit en skatt vid oväntade, plötsligt inträffade
            dödsfall då en sådan planering inte kunnat ske. Det är vad som
            har gällt för många enskilda människor i vårt land.
          </note>
          <note>
            För företagare, som byggt upp Sveriges välstånd, och inte minst
            familjeföretagen, har arvs- och gåvoskatterna mycket kraftigt
            försvårat generationsskiften. För samhällsekonomin har de här
            skatterna varit påtagligt skadliga. Därför, fru talman, är det
            självfallet glädjande att de nu avskaffas. Det är inte en dag
            för tidigt. Det borde ha skett redan från den dag då regeringen
            kungjorde att de skulle avskaffas.
          </note>
          <note>
            Detta att man låtit hela år 2004 gå har fått till följd att efterlevande
            vid oväntade dödsfall under årets sista kvartal drabbas av att
            arvsskatten finns kvar. Det är inhumant och orättfärdigt.
          </note>
          <note>
            Det är typiskt att när de här skatterna nu ändå ska avskaffas
            har majoriteten i utskottet inte kunnat medge den skadliga effekt
            som skatterna har haft. I stället för man fram att skatterna är
            administrativt kostsamma. Detta är i någon mening rätt. Men de
            är inte särskilt mycket mer kostsamma än andra skatter. Skadan
            av de här skatterna ligger i att själva skatterna är skadliga
            och att de innebär skador på de välståndsskapande krafterna i
            och med att de drabbar redan beskattat ägande.
          </note>
          <note>
            Fru talman! När skatterna nu avskaffas innebär det avsevärda
            verkningar för förmögenhetsskatten. Fler transaktioner kommer
            med säkerhet att ske för att undgå förmögenhetsskatt. Skatteutskottets
            ordförande lär väl känna till sådana transaktioner.
          </note>
          <note>
            De intäkter som förmögenhetsskatten ger kommer samtidigt att
            öka tydligheten i förmögenhetsskattens skadliga verkningar. Det
            kommer att innebära att antalet orationella transaktioner kommer
            att öka, och det blir en accentuerad utveckling.
          </note>
          <note>
            Den kvarvarande skattebasen för förmögenhetsskatten, alltså att
            förmögenhetsskatten kommer att vara kvar, innebär att ytterligare
            kapital kommer att lämna landet. Däremot skulle ett avskaffande
            av förmögenhetsskatten nu, i kombination med borttagandet av arvs-
            och gåvoskatterna, kunna locka tillbaka kapital till vårt land,
            med följd att skatteinkomsterna på kapital skulle öka.
          </note>
          <note>
            Det är märkligt att regeringen nu när den lagt fram ett förslag
            om avskaffande av arvs- och gåvoskatterna inte också kunde samla
            sig till att lägga fram ett förslag om avskaffande av förmögenhetsskatten.
          </note>
          <note>
            Man kan dock, fru talman, rimligen lämna en klockren prognos
            om att även förmögenhetsskatten kommer att avskaffas, liksom sker
            och har skett i vår omvärld.
          </note>
          <note>
            Det är självfallet så att förmögenhetsskatten kommer att avskaffas
            vid ett regeringsskifte 2006. Men det skulle inte förvåna mig
            om även en socialdemokratisk regering mycket snart skulle ta skeden
            i vacker hand och avskaffa förmögenhetsskatten, just därför att
            man rimligen inser, åtminstone i slutna rum, förmögenhetsskattens
            skadliga effekt också på samhällsekonomin. De argument som till
            sist har varit avgörande för arvs- och gåvoskatternas avskaffande
            kommer naturligtvis också att ta över när det gäller att avskaffa
            förmögenhetsskatten.
          </note>
          <note>
            Fru talman! Vi är självfallet eniga i sak i detta ärende. Arvs-
            och gåvoskatterna ska avskaffas. Vi är dock oeniga om motiveringen
            eftersom Socialdemokraterna har vägrat att ange den egentliga
            motiveringen till arvs- och gåvoskatternas avskaffande. Därför
            föreligger det en gemensam borgerlig motivreservation. Därutöver
            har Kristdemokraterna och Moderaterna ett särskilt yttrande där
            vi har påtalat att arvs- och gåvoskatterna borde ha avskaffats
            från den dag det i budgetpropositionen angavs att så skulle ske.
          </note>
          <note>
            Jag yrkar, fru talman, bifall till motivreservationen.
          </note>
          <note>
            I detta anförande instämde Björn Hamilton och Henrik Westman
            (båda m).
          </note>
          <note type="speaker">
            Anf. 50 ANNA GRÖNLUND KRANTZ (fp):
          </note>
          <note>
            Fru talman! Det är alltför sällan den här församlingen avskaffar
            en skatt. Man måste ändå börja med att säga att det är väldigt
            glädjande att vi i dag kommer att ta beslut om att avskaffa arvs-
            och gåvoskatterna.
          </note>
          <note>
            Det är väldigt gamla skatter som går i graven, precis som Lennart
            Axelsson sade tidigare. Jag tror dock att det är väldigt få som
            kommer att sörja.
          </note>
          <note>
            Vi har i många år sett de konsekvenser som arvs- och gåvoskatterna
            har inneburit för svensk företagsamhet. Ett företag som ABU, som
            tillverkar rullar till fiskespön, var tidigare ett svenskt familjeföretag,
            men tack vare vår arvs- och gåvobeskattning har det hamnat i utländsk
            ägo. Andra företag man kan nämna som valt att flytta utomlands
            för att slippa arvs- och gåvoskatterna är exempelvis Ikea och
            Tetra Pak. Hade de stannat kvar i Sverige hade det helt enkelt
            inneburit att företagen inte hade överlevt. En flytt innan arvsskatten
            realiseras har därför blivit lösningen för att dessa företag ska
            kunna ha ett långsiktigt ägande.
          </note>
          <note>
            Från Folkpartiets sida har ett avskaffande av arvs- och gåvoskatterna
            tidigare inte varit någonting som vi prioriterat i vår budget.
            Den uppkomna situationen har dock gjort att vi bedömt att det
            i dagsläget är helt nödvändigt att avskaffa arvs- och gåvoskatterna.
            Det handlar primärt om företagsamheten.
          </note>
          <note>
            Den reform som vi i dag ska rösta igenom är bra för svensk ekonomi.
            Den hindrar nämligen småföretagen från att pensioneras bort. Vi
            står i dag inför en extrem situation eftersom antalet 40-talister
            som är företagare är betydligt större än antalet 40-talister bland
            arbetstagarna. Var fjärde företagare kommer att gå i pension och
            180 000 företag byta ägare under den kommande tioårsperioden.
            Det är en ofantlig summa.
          </note>
          <note>
            Våren 2003 genomförde Företagarna en undersökning där man konstaterade
            att 30 % av enmansföretagarna och 16 % av småföretagarna med upp
            till fyra anställda räknade med att lägga ned sin verksamhet när
            man skulle gå i pension.
          </note>
          <note>
            Nutek har också gjort en undersökning ganska nyligen. Där tog
            man inte med ensamföretagare, men man räknade fram att 2 300 småföretag
            skulle läggas ned varje år under en femårsperiod. Det skulle innebära
            att 47 000 sysselsättningar stod på spel.
          </note>
          <note>
            Att avskaffa arvs- och gåvoskatterna hjälper generationsskiften;
            det är helt klart. För många småföretag har det varit omöjligt
            att skifta från en generation till en annan eftersom skattebördan
            har blivit så otroligt stor. Ska man ta ut skattade pengar från
            företaget blir det ofta inte mycket kvar i företagets resultat.
          </note>
          <note>
            Jag skulle vilja påstå att detta är en väldigt viktig reform,
            och särskilt viktig är den för landsbygden. Om man tittar på hur
            företagsstrukturen ser ut i Stockholms eller Göteborgs innerstad
            kan man konstatera att i våra storstadsregioner har många av de
            40-talister som kommer att gå i pension konsultföretag. Jag tänker
            inte prata illa om dessa, men det kanske inte är den största undergången
            om de läggs ned. Går man i stället ut på vår landsbygd och tittar
            på vilka företag som där kommer att läggas ned kan man ganska
            snabbt konstatera att det är de företag som upprätthåller infrastrukturen
            i stora delar av vårt land som skulle ha tvingats lägga ned om
            vi inte hade genomfört det här viktiga avskaffandet av arvs- och
            gåvoskatterna.
          </note>
          <note>
            Det handlar om att Ica i Karesuando kanske hade tvingats lägga
            ned därför att sonen inte kan ta över efter mamman som i dag driver
            butiken. Det handlar om att bensinmacken i Övre Soppero kanske
            inte hade funnits kvar därför att det inte är möjligt att överlåta
            den till en nära släkting.
          </note>
          <note>
            Nej, borttagandet av arvs- och gåvoskatterna är verkligen ett
            steg i rätt riktning. Men om vi ska kunna få till ännu fler generationsskiften
            i företag krävs det faktiskt ytterligare reformer på det här området.
            Det krävs att fåmansbolagsbeskattningen sänks så att de företag
            som tas över faktiskt är solida. Det krävs också att man avskaffar
            förmögenhetsskatten för att de här företagen ska kunna ha en bättre
            bas att stå på när de går från en generation till en annan.
          </note>
          <note>
            Så här långt är vi dock väldigt nöjda med det som i dag ligger
            på riksdagens bord. Däremot är vi väldigt ledsna över att skatteutskottets
            majoritet inte kunde ytterligare skärpa formuleringarna och skriva
            lite mer om hur viktigt det är för just företagsamheten att avskaffa
            arvs- och gåvoskatterna. Därför, fru talman, har det tyvärr blivit
            nödvändigt för oss att lämna en motivreservation.
          </note>
          <note>
            Med detta avslutar jag. Jag yrkar bifall till motivreservationen
            och vill också passa på att önska samtliga skatteutskottets ledamöter
            och givetvis fru talmannen en god jul och ett gott nytt år.
          </note>
          <note>
            I detta anförande instämde Gunnar Andrén och Anne-Marie Ekström
            (båda fp).
          </note>
          <note type="speaker">
            Anf. 51 PER LANDGREN (kd):
          </note>
          <note>
            Fru talman! Fattigdom fördras lättare om den delas av alla det
            var en del av den motivering som låg bakom 1928 års arvs- och
            gåvoskattelagstiftning. Nu har regeringen kommit så långt att
            man strukit ett streck över detta och kommit med ett förslag om
            att slopa arvs- och gåvoskatterna. Det är ytterst välkommet om
            än mycket sent och, vågar jag säga, motvilligt påkommet från socialdemokratins
            sida.
          </note>
          <note>
            Motiveringen har varit otillfredsställande. För att börja med
            budgetpropositionen var den första motiveringen att intäkterna
            av skatteuttaget till statskassan blivit för små relativt kostnaderna.
            Det handlade om fiskus, att gå runt med skattekorgen. Nu inbringar
            detta för lite och kostar för mycket.
          </note>
          <note>
            Man kunde ha hoppats att majoritetens företrädare i skatteutskottet
            skulle ha haft en mer både försonlig och realistisk inställning
            till vad arvs- och gåvoskattelagstiftningen faktiskt betytt och
            hur den slagit mot människor i Sverige sedan den kom till. I stället
            konstaterar nu utskottets majoritet att man anser liksom regeringen
            att det inte är möjligt att möta den kritik som riktats mot arvs-
            och gåvoskatten.
          </note>
          <note>
            Hit är man alltså pressad. Det är förstås bra att vi lever i
            en demokrati som tillåter kritik och som också leder till att
            vår regering, även om den är av fel färg, föreslår beslut som
            stödpartierna, i alla fall ett av dem, motvilligt går med på och
            som egentligen inget av dem gillar, möjligtvis Miljöpartiet. Vi
            får höra sedan. Men så är det: Man orkar inte längre möta kritiken
            från verkligheten, och då ger man upp.
          </note>
          <note>
            Ett mer trovärdigt sätt att motivera förslaget skulle ju vara
            att hävda att man nu insett det orimliga i arvs- och gåvobeskattningen
            över lag. Det förvånar mig faktiskt att man inte väljer att göra
            det. Tydligen får det dock inte gå till på det sättet.
          </note>
          <note>
            Tydligen hade majoriteten velat behålla arvsskatten om man bara
            hade orkat argumentera för den. Det är tur för svenska folket,
            således, att orken hos Socialdemokraterna och stödpartierna har
            tagit slut.
          </note>
          <note>
            På en punkt tycker jag att man bör lyfta fram Vänsterpartiet.
            Det är kampen för familjeföretagen, för de onoterade företagen
            och för generationsskiftena. Där vet jag från vårt utredningsarbete
            att Per Rosengren har kämpat väl för att skatten faktiskt skulle
            tas bort. Han gick på mitt förslag. Hade inte Rosengren satt hårt
            mot hårt hade det inte blivit så. Det är bra att Vänsterpartiet
            kan göra det någon gång. Då tycker jag också att de ska få en
            viss credit för det.
          </note>
          <note>
            Men inte ville de slopa hela arvsskatten inte. Och hur den har
            slagit mot enskilda människor har kanske inte varit lika viktigt
            i kampen mot den här delen av skatten.
          </note>
          <note>
            Vår kamp för att komma så här långt har varat i ganska många
            år. För min del har jag i alla fall varit med under de senaste
            åren, och det är med stor tillfredsställelse som jag kan stå här
            och konstatera att vi och våra åsiktsfränder nu fått helt rätt.
          </note>
          <note>
            I synnerhet får jag säga att vårt fokus har varit på familjen,
            på att kunna få efterlämna något till sina närstående. Det var
            därför jag i Egendomsskatteutredningen drev att arvsskatten till
            att börja med skulle tas bort mellan makar och sambor. Jag uppfattade
            det som fullständigt orättfärdigt att man efter ett dödsfall skulle
            få den typen av slag i ansiktet.
          </note>
          <note>
            Sedan gällde det att peka ut de mest orättfärdiga delarna, som
            till exempel arvsskatt för föräldrar när minderåriga barn dör.
            Där gick majoriteten på mitt förslag och den argumenteringen i
            Egendomsskattekommittén. Dessutom underlättar man nu generationsskiften
            för dem som vår finansminister brukar kalla för 40-talisterna
            och ord som jag inte vill ta i min mun. Det är bra. Det är jättebra.
            Och det är på tiden att så sker.
          </note>
          <note>
            Att Socialdemokraterna inte ville hit framgick som jag beskrev
            innan av majoritetstexten i betänkandet. Man känner sig tvingad.
            Men det finns ett annat bevis för att man inte riktigt förstått
            nu vet jag att socialdemokraterna kommer att skruva på sig i bänken
            igen att det finns en etisk dimension i det här också. Det är
            själva genomförandet av slopandet. Där finns det ett övertramp,
            förutom hur skatten har slagit under den tid som den har funnits.
          </note>
          <note>
            Implementeringen, som det så fint heter, av slopandet av arvs-
            och gåvoskatterna är klumpig och, som Lennart Hedquist tidigare
            sagt, faktiskt inhuman. Det är ett hårt ord kan tyckas men dessvärre
            en korrekt beskrivning av hur det slår i verkligheten och har
            slagit under hösten. Detta förslag innehåller nämligen exakt samma
            misstag som motsvarande proposition och betänkande gjorde förra
            året, när arvsskatten för makar skulle avskaffas.
          </note>
          <note>
            Hösten 2003 föreslogs på kristdemokratiskt initiativ i Egendomsskattekommittén,
            som jag tidigare sagt, att arvsskatten för makar skulle slopas
            från den 1 januari 2004. Det gjorde att de makar som levde i sitt
            livs slutskede under hösten och vintern 2003, fram till årsskiftet
            2004, hade vetskapen om att ett dödsfall före nyåret skulle innebära
            en ekonomisk katastrof för den efterlevande maken. Vi föreslog
            att införandet skulle ske samtidigt som man proklamerade ändringen
            i kammaren. Men ändå vidhöll majoriteten att det skulle ske från
            årsskiftet. En sådan tillvaro bör och borde människor i livets
            slutskede givetvis förskonas och förskonats ifrån.
          </note>
          <note>
            Nu kan jag inte riktigt föreställa mig att vi kommer att avskaffa
            arvs- och gåvoskatterna någon mer gång i det här landet, så det
            kanske är svårt att lära av detta för framtiden vad gäller den
            här skattebasen. Men vi hade kunnat lära en hel del från det beslut
            som fattades tidigare om att avskaffa arvsskatten mellan makar
            och sambor.
          </note>
          <note>
            Trots att Kristdemokraterna, Moderaterna och naturligtvis människor
            ute i verkligheten liksom i intresseföreningar envist försökte
            uppmärksamma Socialdemokraterna på detta valde Socialdemokraterna
            att inte ändra sig. Jag vet vilken vånda miljöpartister och vänsterpartister
            hade därför att de intuitivt i maggropen kände att detta var fel.
            Men uppenbarligen hade de inte kraft nog då och inte nu heller
            att i budgetöverenskommelsen få till stånd ett rimligt agerande.
            Det handlar inte om, menar jag, att rida på några höga hästar
            utan om en etiskt vettig hantering.
          </note>
          <note>
            Då säger majoriteten, och gjorde det tidigare också i ett annat
            sammanhang, att man inte ska ha retroaktiv lagstiftning. Men orsaken
            till att vi är rädda för det är ju att en retroaktiv lagstiftning
            hotar rättssäkerheten. Men när det gäller skattelättnader hotar
            den inte någon rättssäkerhet. Så det argumentet faller platt till
            marken. Det känns bara barnsligt att behöva ta upp retroaktiviteten
            i det här sammanhanget, eller det tidigare för övrigt.
          </note>
          <note>
            När nu samma hantering föreslås är det samma misstag, och det
            tycker jag inte bara är olyckligt utan det är moraliskt betänkligt,
            till och med felaktigt.
          </note>
          <note>
            Jag yrkar bifall till vår reservation och är ändå tacksam och
            glad över att den här kampen mot arvs- och gåvoskatterna har nått
            ett sådant här lyckligt slut. Jag ser det ändå som någon typ av
            början på att även avveckla förmögenhetsskatten, för att tala
            i klartext. Det är väl ingen profetia, men låt oss ändå säga en
            förutsägelse om att så kommer det att bli, eller hur? Åtminstone
            år 2006.
          </note>
          <note>
            I detta anförande instämde Lars Gustafsson (kd).
          </note>
          <note type="speaker">
            Anf. 52 JÖRGEN JOHANSSON (c):
          </note>
          <note>
            Herr talman! Varje politisk församling har ett direkt ansvar
            för att varje skattekrona används så effektivt som möjligt. Det
            är ett krav som vi alla måste ställa på den fiskala verksamheten.
            Ibland kan det innebära att ingen skatt ska tas in utan att kronan
            gör bäst nytta där den är. Så är fallet vad gäller arvs- och gåvoskatterna.
          </note>
          <note>
            I ingången av tillväxtsamtalen mellan regeringen och företagen,
            i det senare skedet även de små och medelstora företagen, var
            det tre områden som man ville reformera. Ett av de områdena var
            slopande av arvs- och gåvoskatterna. Kravet på förändring på de
            andra två områdena kvarstår. Det är områden som slopande av förmögenhetsskatten,
            där nuvarande system hindrar svensk kapitalförsörjning och driver
            kapitalet utomlands. Det tredje området är regelverket kring fåmansbolagen,
            där nuvarande diskriminering måste slopas så att fåmansbolagsägare
            kan satsa på sina egna verksamheter.
          </note>
          <note>
            Alla de här förändringarna har ett gemensamt syfte, nämligen
            att lägga grunden för tillväxt och därmed att skapa nya jobb.
          </note>
          <note>
            För att göra listan komplett för att tillväxten ska stimuleras
            behövs även ett sjuklönesystem som är anpassat efter de mindre
            företagens villkor.
          </note>
          <note>
            Varför ska då de här småföretagen stimuleras? Svaret är givet.
            Vi hade det uppe även under punkten om periodiseringsfonderna.
            Sverige behöver tillväxt för att kunna värna välfärden. Vi behöver
            produktion i landet. Vi behöver alltså arbeten för människor av
            kött och blod. Vi behöver skatteintäkter i landet så att vi kan
            värna och utveckla välfärden.
          </note>
          <note>
            Det skattesystemet ska vara effektivt, förutsägbart, rättvist
            och enkelt. Skatterna ska vara utformade så att människors skaparglädje
            stimuleras. När någon väljer att satsa på en egen idé och därmed
            utsätter sig för ekonomiskt risktagande måste vi ha system som
            gör det möjligt att lyckas. En entreprenör som satsar måste dessutom
            tillåtas bli rik. Det är inte bara på Bingolotto man ska ha möjlighet
            att bli rik. Risktagandet måste kunna löna sig. De skatter som
            är skadliga för samhällsekonomin ska därför avskaffas eller reformeras.
          </note>
          <note>
            Förslaget om slopande av arvs- och gåvoskatt gör det möjligt
            för 40-talisterna att överlåta sina företag till efterkommande
            generationer utan att behöva skuldsätta sig upp över öronen. Alternativet
            är ofta att lägga ned företaget. Det här förslaget lägger grunden
            till fler arbetstillfällen.
          </note>
          <note>
            Konstruktionen i det nuvarande systemet för arvs- och gåvoskatterna
            ger stort utrymme för fifflande, sägs det. Det är något som knappast
            kan vara vare sig rättvist eller bra. Administrationen av skatten
            är dessutom hög, vilket visar att även andra faktorer talar för
            att skatten ska avskaffas. Men när man hörde Lennart Axelssons
            inledning funderade man över varför skatten inte har slopats tidigare.
          </note>
          <note>
            76 år har vi genomlidit med skatten. Det är en skatt som är direkt
            hämmande för tillväxten. Men förslaget är ett bra förslag. Vi
            väntar på efterföljd på till att börja med de andra två stegen.
          </note>
          <note>
            Herr talman! Med detta yrkar jag bifall till den motivreservation
            som finns i ärendet.
          </note>
          <note type="speaker">
            Anf. 53 CATHARINA BRÅKENHIELM (s):
          </note>
          <note>
            Herr talman! I dessa juletider när jag läser propositionen om
            arvs- och gåvoskatt flyger tankarna lätt i väg. Just nu hamnar
            de vid några rader ur Matteus evangelium. De handlar om när stjärntydarna,
            de tre vise männen, fick i uppdrag av kung Herodes att ge sig
            ut och finna judarnas nyfödde konung som skulle ha fötts i Betlehem
            vid just denna tid. De följde stjärnan de hade sett gå upp, och
            till slut stannade de vid den plats där barnet befann sig. De
            gick in i huset, och där fann de barnet och Maria, hans mor, och
            föll ned och hyllade honom. De öppnade sina kistor och räckte
            fram gåvor: guld, rökelse och myrra.
          </note>
          <note>
            På den tiden fanns förstås ingen gåvoskatt i det landet. Det
            finns det inte nu heller. I dag, 2 000 år senare, ska vi fortsätta
            på den väg vi började gå för ganska precis ett år sedan när vi
            beslutade att ta bort arvs- och gåvoskatterna för efterlevande
            makar och sambor. I dag fullföljer vi den promenaden genom att
            ta bort hela arvs- och gåvoskatterna.
          </note>
          <note>
            Det här innebär en lättnad för företagare, då man slopar skatten
            vid överlåtelse av små och medelstora företag. Detta ska också
            kunna underlätta för familjeföretag vid generationsskiften. Vi
            var överens då, och vi är överens nu.
          </note>
          <note>
            Alla de borgerliga partierna har i sin reservation skrivit att
            de tillstyrker propositionen och avstyrker den motion som finns
            från Kristdemokraterna. Men, herr talman, kd och Moderaterna har
            ändå ett särskilt yttrande där de talar om att de egentligen inte
            tillstyrker propositionen i den del som avser ikraftträdandedatumet
            och motsätter sig skrivningen i sin reservation. Jag gissar att
            det hör till spelets regler, man kan ju inte hålla med om regeringens
            förslag fullt ut. Man vill ju ha lite mer hela tiden. Har man
            fått fyra vill man ha fem, och så vidare.
          </note>
          <note>
            Vårt skattesystem är väl fungerande, och vi har en bra välfärdspolitik
            i vårt land. Det finns ett skäl till att vi betalar skatt. Skattepolitikens
            främsta syfte är att finansiera välfärdssamhället. Stor gemensam
            betalning, höga skatter, ger också en hög välfärd. Lågskatteländer
            vet vi har oftast en låg välfärd. Detta är alltså kommunicerande
            kärl.
          </note>
          <note>
            Som en isolerad händelse kan det vara bra med sänkt skatt, men
            våra totala skatteinkomster behövs för att finansiera det samhälle
            vi i dag har och vill fortsätta leva i. Vi genomför nu förändringar
            som är viktiga och riktiga och dessutom finansierade. Den här
            lagändringen beräknas kosta 2 ½ miljard kronor på årsbasis från
            2006.
          </note>
          <note>
            När man lyfter blicken och tittar ut över länderna i vår omvärld
            kan man se att av 20 länder har 17 länder någon form av arvs-
            och gåvoskatt. Endast Estland, Lettland och Kanada av dessa länder
            saknar de skatterna.
          </note>
          <note>
            För den som har lyssnat på de borgerliga rösterna om avskaffandet
            måste en lätt förvåning uppstå. Man skulle kunna tro av debattens
            höga vågor att det var tvärtom, att det var Sverige som var den
            främmande fågeln som hade kvar beskattningen.
          </note>
          <note>
            Tittar man på Estland och Lettland, som varken har arvs- och
            gåvoskatt eller förmögenhetsskatt, kommer man osökt in på varför
            vi beskattar och vad de pengarna används till och om avskaffande
            ger alla de dynamiska effekter som har hörts i luften. Även i
            USA, som är ett föregångsland för många i den här kammaren, beskattas
            arv och gåva.
          </note>
          <note>
            I Per Landgrens och kd:s motion Sk6 skriver han att lagförslaget
            har en otillfredsställande motivering och att man genom sin representant
            i Egendomsskattekommittén alltså Landgren själv har försökt att
            göra majoriteten uppmärksam på, skriver han, de rena övergrepp
            som statsmakterna gjort sig skyldiga till. Man skriver vidare
            att regeringens förslag innebär att döende personer och deras
            arvingar sannolikt räknar dagarna fram till den 1 januari 2005.
            Jag skulle tro att man som nära anhörig gör det, men kanske inte
            av det skälet som Per Landgren anför. Jag tycker att det är en
            rätt makaber skrivning som tarvar sin förklaring.
          </note>
          <note>
            Sällan har vi hört ett enda ord om livskvalitet från kd utan
            det mesta handlar faktiskt om att få minskad skatt. Som om det
            vore livets yttersta mål!
          </note>
          <note>
            I det särskilda yttrandet från Moderaterna och Kristdemokraterna
            trycker man på att regeringen vägrat att tillämpa lagen retroaktivt
            och att det tyder på en inhuman och ovärdig behandling av arvingarna
            till de personer som har avlidit det sista kvartalet 2004.
          </note>
          <note>
            Här finns en betydande skillnad mellan oss.
          </note>
          <note>
            Vi vill lagstifta klart och tydligt och inte införa någon retroaktiv
            lag som gäller dåtid. Det är normalt sett inte bra att införa
            en rättslig lagstiftning retroaktivt.
          </note>
          <note>
            Människor fattar beslut efter den lagstiftning som gäller nu
            och vidtar åtgärder, eller för den delen avstår från att vidta
            åtgärder, i den förvissningen att det är de reglerna som gäller
            arvsavståelse, arvsskiften med mera. Att då i efterhand ändra
            reglerna med retroaktiv verkan kan vara helt fel.
          </note>
          <note>
            Hade de som vidtog åtgärderna med gällande lagstiftning vetat
            vad som skulle komma att gälla hade de naturligtvis handlat annorlunda.
            Är det en human och värdig behandling? Man måste poängtera att
            den mest nära gruppen, efterlevande makar och sambor, ju fick
            skattefrihet vid förra årsskiftet.
          </note>
          <note>
            Att bröstarvingar och andra arvingar blir skattskyldiga ännu
            en liten tid om arvlåtaren avlider före nyår torde inte innebära
            någon större ekonomisk katastrof på samma sätt som det tidigare
            kunde vara i en del fall när makan måste betala arvsskatt.
          </note>
          <note>
            Skattesatsen för bröstarvingar är trots allt bara 10 % upp till
            300 000 kr med ett grundavdrag på 70 000 kr. Den merkostnad som
            uppstår vid en retroaktivitet på 700800 miljoner kronor ska också
            finansieras. Jag kan inte finna det i det borgerliga budgetförslaget.
            Det är väl inte så att man tänker höja skatten för någon annan
            grupp retroaktivt för att få det att gå ihop?
          </note>
          <note>
            Svensk skattelagstiftning ska vara trygg och den ska inte ske
            bakåt i tiden. Med det yrkar jag bifall, herr talman, till förslaget
            i betänkandet och avslag på motionen.
          </note>
          <note type="speaker">
            Anf. 54 LENNART HEDQUIST (m) replik:
          </note>
          <note>
            Herr talman! Catharina Bråkenhielm förde oss tillbaka till tiden
            för Kristi födelse och stjärntydare i det sammanhanget. Jag påstår
            att man inte behöver vara stjärntydare nu för att kunna ange en
            klockren prognos för att borttagandet av arvs- och gåvoskatterna
            kommer att innebära att snart åker också förmögenhetsskatterna.
          </note>
          <note>
            Catharina Bråkenhielm gjorde vissa internationella jämförelser
            och sade att det finns länder som har arvs- och gåvoskatterna
            kvar. Hon nämnde till exempel USA. Ja, det är alltid en bedömning
            hur man ska göra med de skadliga skatterna. De flesta länder har
            väl insett att den allra mest skadliga skatten är förmögenhetsskatten
            med dess konfiskatoriska effekter. Den tar man i regel bort först
            eller sänker mycket. Sedan åker arvs- och gåvoskatterna.
          </note>
          <note>
            Här i Sverige gör vi nu tvärtom. Vi börjar med arvs- och gåvoskatterna.
            Effekten på detta innebär att man slår in ordentliga spikar på
            förmögenhetsskatten. Redan nu ser vi att privatekonomer och andra
            råder människor hur de ska göra från och med nästa år för att
            skotta pengar fram och tillbaka för att undvika förmögenhetsskatt.
            Det kommer att leda till en mängd orationella transaktioner människor
            emellan. Kvar kommer att vara en förmögenhetsskattebas som berör
            arbetande kapital i stora företag, företagsägare och stora förmögenheter.
            De kommer att frestas att föra pengar utomlands.
          </note>
          <note>
            Därför är det rätt att åstadkomma att förmögenhetsskatten avskaffas
            med det snaraste, med anledning av arvs- och gåvoskatternas avskaffande
            nu.
          </note>
          <note type="speaker">
            Anf. 55 CATHARINA BRÅKENHIELM (s) replik:
          </note>
          <note>
            Herr talman! Jag uppfattade inte någon direkt fråga från Lennart
            Hedquist. Man kan säga att de länder som inte har arvs- och gåvoskatt
            har förmögenhetsskatt, och tvärtom. Det är inte så många länder
            som har tagit bort båda delarna.
          </note>
          <note>
            Lennart Hedquist refererar i sitt anförande till en opinionsundersökning
            som visar att väldigt många människor över 73 %, tror jag att
            det var inte vill ha någon arvs- och gåvoskatt. Det beror lite
            grann på hur man frågar. När man frågar människor på ett annat
            sätt vill de flesta ha omsorg, vård och bra skola, och de är beredda
            att betala för det.
          </note>
          <note>
            Moderaterna vill vid varje tillfälle sänka skatten, och om man
            gör det finns det inte någon möjlighet att ha ett bra samhälle
            med en bra skola och omsorg. Det beror lite grann på hur man frågar
            som man får svar. Hade man ställt det emot någonting annat är
            jag inte helt säker på att människor skulle prioritera borttagande
            av arvs- och gåvoskatt och förmögenhetsskatt så högt som Moderaterna
            vill göra gällande.
          </note>
          <note type="speaker">
            Anf. 56 LENNART HEDQUIST (m) replik:
          </note>
          <note>
            Herr talman! Samhällets kärnfunktioner måste alltid finansieras
            med skatter, och då är det fråga om hur man tar in dem. Men det
            är framför allt viktigt att inte ta in pengar på skadliga skatter,
            skatter som innebär att man i praktiken får färre inkomster längre
            fram. Just förmögenhetsskatten är ett exempel på detta.
          </note>
          <note>
            Min fråga till Catharina Bråkenhielm är: Vilken bedömning gör
            regeringspartiet av effekten av förmögenhetsskattebasen med anledning
            av att man tar bort arvs- och gåvoskatterna? Varenda människa
            inser ju att det här kommer att ha kraftiga effekter på förmögenhetsskattebasen.
            Vanliga människor kommer att göra transaktioner för att försöka
            undgå förmögenhetsskatt. Andra kommer att placera kapital utomlands.
          </note>
          <note>
            Tar vi nu också bort förmögenhetsskatten skulle vi kunna få ett
            inflöde av kapital in i landet i stället för utflöde, och då skulle
            de samlade kapitalinkomsterna väl kompensera borttagandet av förmögenhetsskatten.
          </note>
          <note>
            Min fråga är: När är regeringspartiet moget att ta bort den skadliga
            förmögenhetsskatten?
          </note>
          <note type="speaker">
            Anf. 57 CATHARINA BRÅKENHIELM (s) replik:
          </note>
          <note>
            Herr talman! Det finns inte något exakt svar på frågan när vi
            är mogna för det. Det kan jag inte svara Hedquist på. I fråga
            om skatter och hur vi finansierar det hela skiljer sig våra partier
            från höger till vänster ganska kraftigt. Ni vill öka antalet karensdagar
            i sjukförsäkringen, och ni kallar det andra skadlig skatt. Vi
            ser på det här på olika sätt.
          </note>
          <note>
            Det finns länder som inte har någon förmögenhetsskatt, men det
            är inte säkert att de har en bättre tillväxt än de länder som
            har förmögenhetsskatten kvar. Vi har inte heller sett att det
            har kommit så mycket kapital tillbaka till landet när man har
            tagit bort förmögenhetsskatten.
          </note>
          <note>
            Det är någonting man målar upp som inte alltid stämmer. Det man
            säger är inte alltid sant.
          </note>
          <note type="speaker">
            Anf. 58 PER LANDGREN (kd) replik:
          </note>
          <note>
            Herr talman! När Catharina Bråkenhielm nästan läser från Matteus
            evangelium kommer jag att tänka på de tre vise män som nu ska
            utreda 3:12-reglerna och komma med någon form av gåva fram till
            trettondagen. Det blir väl lite uppskjutet, men det kan hända
            att de lämnar något väldigt gott arv för småföretagare och andra
            efter sig vem vet?
          </note>
          <note>
            Jag kan förstå att historieintresset, som sträcker sig 2 000
            år tillbaka i tiden, kanske inte är lika stort vad gäller den
            omedelbara närhistorien. När arvs- och gåvoskattelagstiftningen
            nu ska slopas finns det, som Catharina Bråkenhielm vet, ett beredningstvång.
            Utredningsapparaten är ju någonting fint, och i det här fallet
            hänvisar regeringen till Egendomsskattekommittén.
          </note>
          <note>
            Jag har ingenting emot att Catharina Bråkenhielm läser från vår
            motion, herr talman, och hon skulle gärna ha fått läsa längre.
            Det är nog ingen hemlighet att jag också satt med i Egendomsskattekommittén
            och drev en viss linje vad gäller arvs- och gåvoskatterna som
            dina partikamrater inte drev. Jag tror inte att det är någon hemlighet
            i så fall får det stanna mellan dessa fyra väggar att vid vårt
            slutsammanträde drevs tesen att man skulle försämra värderingsreglerna
            för arvsskatten för att själva skattesatsen inte skulle bli så
            låg att regeringen då skulle ta bort den.
          </note>
          <note>
            Du och dina partikamrater har inte drivit den här frågan. Du
            kan inte bara ge sken av det.
          </note>
          <note type="speaker">
            Anf. 59 CATHARINA BRÅKENHIELM (s) replik:
          </note>
          <note>
            Herr talman! Jag vet inte om jag någonstans i mitt anförande
            sade att det är vi som har drivit frågan. Jag hänvisade också
            till Egendomsskattekommittén. Men här står vi i dag, och vi har
            det här förslaget på bordet. Vi är eniga om att avskaffa arvs-
            och gåvoskatterna från den 1 januari 2005.
          </note>
          <note type="speaker">
            Anf. 60 PER LANDGREN (kd) replik:
          </note>
          <note>
            Herr talman! Vad Catharina Bråkenhielm sade, även om jag inte
            kan citera exakt, var ungefär det här: Har man fått fyra vill
            man ha fem, och har man fått lite vill man ha mer. Det var ett
            sätt att reagera. Vi har följt en konsekvent linje, som jag tycker
            att Catharina Bråkenhielm även i kammarens talarstol borde kunna
            respektera.
          </note>
          <note>
            Varför vi då vill att avskaffandet av arvs- och gåvoskatterna,
            såväl tidigare mellan makar som nu över huvud taget, ska gälla
            från den dag finansministern säger det i riksdagens kammare när
            budgetpropositionen presenteras är att vi ska slippa absurda konsekvenser.
            När man är i livets slutskede är tillvaron hemsk redan som den
            är, och att då veta att om man lever över årsskiftet drabbas man
            inte av arvsskatten men om man inte gör det drabbas man av den.
            Alla människor kan begripa att detta är galet.
          </note>
          <note>
            När då Catharina Bråkenhielm med partikamrater talar om att vi
            inte ska ha en retroaktiv lagstiftning handlar det om rättssäkerheten.
            Jag hörde inte att du bemötte min argumentering. Det är fel att
            ha en retroaktiv lagstiftning som till exempel dömer människor
            i efterhand. Men här handlar det om skattelättnader. Det är ingen
            som drabbas av den här typen av retroaktivitet. Det handlar om
            skatters legitimitet.
          </note>
          <note>
            Ge inte sken av att vi inte skulle vilja försvara välfärd! Man
            kan använda olika begrepp om detta, som att människor naturligtvis
            ska få ut vad de betalar in i skattesatser. Men skatterna ska
            vara etiskt, moraliskt legitima. Det har inte den här skatten
            varit.
          </note>
          <note type="speaker">
            Anf. 61 CATHARINA BRÅKENHIELM (s) replik:
          </note>
          <note>
            Herr talman! Per Landgren sade från talarstolen att det var barnsligt
            att ta upp retroaktiviteten. Jag vet inte om jag kan hålla med
            om det. Per Landgren har tagit upp den ett antal gånger. Det var
            det jag menade med att säga att får man fyra vill man ha fem.
          </note>
          <note>
            Vi är eniga om att vi ska avskaffa skatten från den 1 januari,
            men man är inte riktigt nöjd utan för en stor debatt om tre månader
            och vill lagstifta tillbaka i tiden. Då drabbar det också de människor
            som gjorde val under den tid då dagens lagstiftning gällde. Man
            måste ha det framgent, alltså tre månader framåt, inte tillbaka
            i tiden.
          </note>
          <note type="speaker">
            Anf. 62 JÖRGEN JOHANSSON (c) replik:
          </note>
          <note>
            Herr talman! Att arvs- och gåvoskatterna är tillväxthämmande
            verkar vi nu vara helt överens om. Det är uppenbart att det har
            tagit 76 år för majoriteten att komma fram till det beslutet.
          </note>
          <note>
            Det är intressant att man har tagit till sig signalerna från
            Svenskt Näringsliv och Företagarna i den här frågan. Dessa två
            organisationer är helt eniga om att det här är en nyckelfråga,
            om man ska få de små och medelstora företagen att kunna generationsskifta
            och leva vidare, det vill säga de företag som är nyckeln för att
            vi ska kunna klara tillväxten och välfärden i framtiden.
          </note>
          <note>
            Min fundering gäller egentligen detsamma som Lennart Hedquist
            tidigare tog upp om förmögenhetsskatten. I de här tillväxtsamtalen
            togs ju tre frågor fram. Det var arvs- och gåvoskatterna, det
            var förmögenhetsskatten och det var regelverket kring fåmansbolagen.
            När kommer de andra stegen? Såväl vi från den borgerliga sidan
            som de från företagarsidan anser ju att förmögenhetsskatten är
            en skadlig skatt. Det är en skatt som snarast bör försvinna. Därför
            vore det bra med ett besked om när den skatten kommer att avvecklas.
          </note>
          <note>
            Sedan har jag en annan fråga. Det har nämnts här i debatten att
            Socialdemokraterna står för begreppen arbete, välfärd och trygghet.
            Nu anser man då att arvs- och gåvoskatterna är tillväxthämmande,
            och man slopar den. Är det då rimligt att de som så att säga ska
            åtnjuta det här också ska betala notan?
          </note>
          <note type="speaker">
            Anf. 63 CATHARINA BRÅKENHIELM (s) replik:
          </note>
          <note>
            Herr talman! Ja, det tycker vi är rimligt.
          </note>
          <note>
            Du ställde samma fråga som ställdes tidigare. Då blir det faktiskt
            samma svar som jag gav tidigare om när förmögenhetsskatten ska
            avskaffas. Det kan vi inte svara på nu. Vi har sagt att man ska
            titta på det, så den frågan kommer det naturligtvis att arbetas
            vidare med, om och när en förmögenhetsskatt eventuellt ska slopas.
          </note>
          <note type="speaker">
            Anf. 64 JÖRGEN JOHANSSON (c) replik:
          </note>
          <note>
            Herr talman! Det vore ändå intressant att höra hur Catharina
            Bråkenhielm ser på förmögenhetsskatten som fenomen. Är den skadlig,
            eller hur ser Socialdemokraterna på den?
          </note>
          <note type="speaker">
            Anf. 65 CATHARINA BRÅKENHIELM (s) replik:
          </note>
          <note>
            Herr talman! I dag diskuterar vi ett betänkande om arvs- och
            gåvoskatt. Vi har nu kommit fram till att den ska avskaffas om
            några månader. Förmögenhetsskatten är ju inte föremål för debatt
            här i dag, utan vi har sagt att vi tittar på den frågan. Och man
            får precis som man har gjort med arvs- och gåvoskatterna gå igenom
            för- och nackdelar med den. Och så kommer man så småningom att
            lämna ett besked om det, dock inte i den här kammaren i dag.
          </note>
          <note>
            Eftersom detta var den sista repliken vill jag passa på att önska
            god jul och gott nytt år från majoriteten.
          </note>
          <note type="speaker">
            Anf. 66 PER ROSENGREN (v):
          </note>
          <note>
            Herr talman! Det är en lite underlig situation här i dag. Vi
            inledde med att diskutera periodiseringsfonderna, men den debatten
            handlade egentligen mest om arvs- och gåvoskatterna. Nu debatterar
            vi arvs- och gåvoskatterna, och då diskuterar vi inte arvs- och
            gåvoskatterna så mycket, utan då är det mest ett betänkande som
            ännu inte har kommit och förhoppningsvis inte kommer till kammaren,
            nämligen det om förmögenhetsskatten. Så det är en lite märklig
            debatt och diskussion.
          </note>
          <note>
            Jag skulle vilja göra en liten historisk tillbakablick när det
            gäller arvs- och gåvoskatterna. Under den allmänna motionstiden
            2001 motionerade jag om att man skulle ta bort arvsskatten mellan
            makar. Efter visst motstånd fick vi lägga fram den motionen vi
            hade ett samarbete då också. Och faktiskt med anledning av den
            motionen diskuterade man sedan huruvida det skulle göras en utredning
            just om arvs- och gåvoskatterna. Men då lade man in det i den
            så kallade Egendomsskattekommittén där även förmögenhetsskatt
            och fastighetsskatt bakades in.
          </note>
          <note>
            I den utredningen, där Marie Engström först deltog, drev Vänsterpartiet
            hela tiden att arvsskatten mellan makar skulle tas bort, i enlighet
            med den motion som vi hade lagt. Vi kan också konstatera att kommittén,
            enigt, i ett delbetänkande som lades fram föreslog att man skulle
            ta bort arvsskatten mellan makar. Och det tyckte vi var väldigt
            rimligt.
          </note>
          <note>
            I kommitténs betänkande föreslogs också ett visst datum, och
            det är väl inte hemligt att vi hade en väldigt stor batalj i samband
            med diskussionen eftersom vi också då hade ett samarbete. Vi ville
            alltså lägga denna i enlighet med vad kommittén föreslog, men
            vi fick ge oss i de förhandlingarna, och det blev den 31 december.
            Vi tyckte att det var olyckligt eftersom man hade givit folk en
            uppfattning om att ett visst datum skulle gälla. Jag tror att
            det var den 1 juli.
          </note>
          <note>
            Nu står vi här i dag med ett totalt avskaffande av arvs- och
            gåvoskatterna. Vi drev i förhandlingarna att man skulle underlätta
            generationsskiften genom att ta bort arvs- och gåvoskatterna i
            samband med generationsskiften. Där kan vi nämligen konstatera
            att den i viss mån har varit skadlig. Men man ska samtidigt vara
            medveten om en annan sak. Anna Grönlund sade att ICA-affären i
            Korpilombolo eller var det var det var någonstans långt uppe i
            alla fall och bensinmacken inte skulle kunna överlåtas. Det stämmer
            inte alls med verkligheten. Vi hade faktiskt lättnadsregler som
            gjorde att generationsskiften när det gäller den typen av verksamheter
            inte var några som helst problem. Jag var själv involverad i ett
            generationsskifte i en vitvaruaffär med en ganska stark balansräkning.
            Där kostade hela generationsskiftet 9 000 kr. Det var inte några
            större komplikationer, och det var denna lättnadsregel som fanns.
          </note>
          <note>
            Det är snarare problem i fråga om de större generationsskiftena.
            Det kan gälla stora bygg- och fastighetsföretag i Stockholm och
            så vidare. Det är där det har varit problem med att man har plockat
            ut så mycket pengar ur företaget att verksamheten har drabbats
            i stället för att bygga mer lägenheter. Det kunde handla om 800900
            lägenheter som motsvarade vad man skulle betala i arvsskatt. Det
            där var naturligtvis inte särskilt lyckat. Därför skulle arvsskatten
            i generationsskiften naturligtvis tas bort, och det var precis
            det som jag lyckades förhandla fram i Egendomsskattekommittén
            mellan det näst sista och justeringssammanträdet. Jag tycker att
            det är bra att Per Landgren ger Vänsterpartiet ett litet erkännande
            för att det faktiskt var så.
          </note>
          <note>
            Lennart Axelsson sade att det är vemodigt när man tar bort skatten,
            och någon annan sade att man väl aldrig här i riksdagen igen kommer
            att stå och diskutera att man ska ta bort arvsskatten. Jag hoppas
            faktiskt att vi kan ta en debatt efter att ha infört den igen.
            Då menar jag arvsskatten. Jag anser alltså inte att arvsskatten
            är skadlig. När det gäller generationsskiften, som jag har sagt,
            och mellan makar är det problem inte i övrigt. Är det någon gång
            man kan betala skatt är det väl när man får ut ett stort arv.
            Hur kan man säga att den är skadlig i det sammanhanget? De där
            2,3 miljarderna som vi nu spelar bort på det här sättet tycker
            jag att man kan använda på annat sätt.
          </note>
          <note>
            Nu är det så att betänkandet ligger här, och vi står bakom det,
            men jag vill ta bort lite av övertonerna. Man säger att arvsskatten
            som sådan är så fruktansvärd. Per Landgren sade att den har slagit
            människor sedan den kom till. Det är ju inte så. Den har fått,
            som jag sade förut, väldigt negativa konsekvenser mellan makar
            och när det gäller generationsskiften, inte i övrigt. Är det någon
            gång man kan betala är det ju när man ärver pengar.
          </note>
          <note>
            Sedan slås jag också av det där lite storstadsfientliga som Anna
            Grönlund ger uttryck för när hon säger: Det gör väl inget om några
            konsulter i Stockholm får lägga ned på grund av skatten. Det är
            mycket värre när en ICA-affär i Korpilombolo eller en bensinmack
            får lägga ned.
          </note>
          <note>
            Det synsättet är ju ganska förfärligt för tillväxten. Konsulter
            i Stockholm och i storstäder betyder väldigt mycket för tillväxten,
            kanske till och med mer än ICA-affären uppe i Korpilombolo. Den
            är viktig för bygdens folk, men nu talar jag om tillväxten. Folkpartiet
            säger sig stå för tillväxt, och så har man det där föraktet gentemot
            konsultverksamhet. Jag har lite svårt att förstå det.
          </note>
          <note>
            Det finns också en reservation som jag är väldigt konfunderad
            över. Den sägs vara en motivreservation. Men man står bakom allt.
            Jag tycker att det framgår av betänkandet som sådant att en av
            anledningarna är att man vill underlätta generationsskiften i
            onoterade bolag och så vidare. Man menar att skatten har varit
            skadlig i det avseendet. Jag tycker inte att man behöver göra
            det tydligare. De borgerliga säger att arvsskatten som sådan är
            av en så fruktansvärd karaktär att den gör samhällsekonomisk skada.
            Då ska man peka ut de punkterna där den är skadlig. Och det är
            just när det gäller de två punkter som jag har refererat här.
          </note>
          <note>
            Sedan kommer vi till den mer mobila delen, som Per Landgren drog
            fram. Det handlar om tron att det enda som tankarna hos de efterlevande
            och hos människan i livets slutskede cirklar kring är arvsskatten.
            Det är inte så. Jag tror inte att en människa som ligger på sitt
            yttersta funderar över vilken arvsskatt arvingarna ska betala.
            Jag tror de funderar över hur det ska gå för de efterkommande
            generationerna, för barnbarnen. De ägnar nog inte en tanke åt
            hur mycket arvsskatt man ska betala. Det förs ett resonemang att
            det dessutom skulle vara inhumant. Varje tidsgräns som sätts skulle
            uppfattas som inhuman. Jag tycker att man drar ned den här debatten
            på en väldigt låg och hemsk nivå när man resonerar som både Moderaterna
            och Kristdemokraterna gör i det här sammanhanget.
          </note>
          <note>
            Jag yrkar bifall till förslaget i skatteutskottets betänkande.
          </note>
          <note type="speaker">
            Anf. 67 LENNART HEDQUIST (m) replik:
          </note>
          <note>
            Herr talman! Per Rosengren försöker ofta framstå som en tänkande
            August i skattefrågor, med viss framgång får man väl säga. Jag
            vill ställa en fråga.
          </note>
          <note>
            Utifrån förslaget att slopa arvs- och gåvoskatterna undrar jag
            vilken bedömning du gör av den effekt som avskaffandet har på
            förmögenhetsskatten och förmögenhetsskattebasen. Det måste du
            rimligen ha funderat lite över såsom en tänkare i de här frågorna.
          </note>
          <note>
            Det handlar nu i väldigt hög utsträckning om att det kommer att
            uppstå, skulle jag nästan vilja säga, en marknad för konstiga
            transaktioner människor emellan för att i görligaste mån undvika
            förmögenhetsskatten. Ofta handlar det om människor med måttliga
            förmögenheter som skulle bli föremål för beskattning. Jag tror
            att kvar av den här basen kommer att bli ett antal hyggligare
            förmögenheter där frestelserna blir väldigt stora att de kommer
            att lämna landet på grund av förmögenhetsskattens höjd i Sverige
            i relation till vår omvärld. Då kommer förmögenhetsskattens skadliga
            effekt i samband med att den här skatten avskaffas att bli ännu
            mer uppenbar. Då är min andra fråga: Vilken bedömning gör du beträffande
            hur lång tid den skadliga förmögenhetsskatten får lov att vara
            kvar?
          </note>
          <note type="speaker">
            Anf. 68 PER ROSENGREN (v) replik:
          </note>
          <note>
            Herr talman! Det är klart att slopande av arvs- och gåvoskatterna,
            framför allt då gåvoskatten naturligtvis, innebär att det är lättare
            att göra förmögenhetsöverföringar mellan olika individer. Försök
            och även planerade genomföranden av flykt från förmögenhetsskatt
            har skett redan innan genom olika lagliga och på gränsen till
            lagliga åtgärder.
          </note>
          <note>
            Man ska veta att i runda tal är en tredjedel av förmögenhetsskatten
            fastigheter, en tredjedel aktier och en tredjedel övrigt. Det
            är klart att man kan göra vissa överföringar, men jag tror inte
            att det kommer att få så våldsamma effekter som vissa befarar.
            Jag tror att de transaktioner som redan har gjorts tidigare genom
            tricksande på olika sätt och som Lennart Hedquist redan har redogjort
            för i ett annat ärende här tidigare det handlar om olika typer
            av kapitalförsäkringar och så vidare har gjort att det funnits
            möjligheter redan där.
          </note>
          <note>
            Visst, det här kommer att få marginella effekter, men inte alls
            av den omfattning som Lennart Hedquist vill påskina.
          </note>
          <note type="speaker">
            Anf. 69 LENNART HEDQUIST (m) replik:
          </note>
          <note>
            Herr talman! I kombination med det ärende som vi då diskuterade,
            kapitalförsäkringarna, kommer slopandet av arvs- och gåvoskatterna
            och framför allt slopandet av gåvoskatten att få effekter på förmögenhetsskattebasen.
            Kvar kommer att vara ett förhållandevis blygsamt belopp som förmögenhetsskatten
            kommer att ge. Då måste det ställas i relation till den samhällsekonomiska
            skada det innebär att ca 500 miljarder eller kanske ännu mer ligger
            utomlands och inte blir föremål för kapitalbeskattning här i landet.
            Det är ju så fruktansvärt felaktigt tänkt när man har kvar en
            konfiskatorisk förmögenhetsskatt. Det blir ännu mer accentuerat
            när man nu har tagit steget, som i och för sig är riktigt, att
            avskaffa arvs- och gåvoskatterna. Självfallet borde man ha tagit
            de här stegen samtidigt. Det är ju en skam att så inte sker.
          </note>
          <note type="speaker">
            Anf. 70 PER ROSENGREN (v) replik:
          </note>
          <note>
            Herr talman! Det var som jag sade inledningsvis. Nu pratar vi
            arv- och gåvoskatt. Då är det förmögenhetsskatten som ska diskuteras.
            Förut var det periodiseringsfonder. Då skulle man diskutera arv
            och gåva.
          </note>
          <note>
            För det första: Vi har inte en förmögenhetsskatt som är konfiskatorisk.
            Den är 1,5 %. Jag tror inte att det är någon här i landet som
            uppfattar förmögenhetsskatten som konfiskatorisk.
          </note>
          <note>
            Om vi skulle få tillbaka 500 miljarder är det inte troligt att
            vi skulle få kapitalinkomstskatt i motsvarande mån. Det skulle
            nog placeras på något sätt, om nu allt över huvud taget skulle
            komma tillbaka.
          </note>
          <note>
            Det är väl inte den intressanta frågan. Om vi nu underlättar
            förmögenhetsöverföringar genom slopande av gåvoskatt säger Lennart
            Hedquist att det skulle bli så vansinnigt mycket. Jag tror snarare
            att mycket av de transaktioner som är gjorda redan i dag gör man
            inte, utan man går över till detta i stället, för det är så mycket
            enklare. Det har ju funnits möjligheter vid årsskiftet redan tidigare
            att undgå förmögenhetsskatt genom olika typer av transaktioner.
            Nu blir det lättare att göra det. Nu behöver man inte göra det
            svårare. Man kan göra det genom gåvoskatten.
          </note>
          <note>
            Samtidigt tror jag att man överskattar risken här. Det är inte
            i alla lägen man vill ge gåvor på det sättet. Det kan inträffa
            saker som gör att gåvan försvinner totalt sett.
          </note>
          <note type="speaker">
            Anf. 71 PER LANDGREN (kd) replik:
          </note>
          <note>
            Herr talman! Jag tycker att man ska hedra den som hedras bör.
            Därför har jag sagt vad jag har sagt tidigare. Men Per Rosengren
            är väldigt selektiv i sitt historiska minne, i alla fall i sin
            redovisning av det. Det må vara så att Per Rosengren har besökt
            Skattebetalarna, varit med på en konferens och fått en del inblick
            i verkligheten och hur arvsskatten slog mot makar. Men i Egendomsskattekommittén,
            där Rosengren inte själv satt med, var det faktiskt undertecknad
            som drev den ståndpunkten. Jag vill minnas att ni dessutom hade
            en reservation eller ett särskilt yttrande att det skulle vara
            relaterat till fastighetens värde. Som Rosengren då kanske inte
            minns var det först vid justeringssammanträdet som det ändrades
            och majoriteten gick på den linje som jag drev.
          </note>
          <note>
            Men det är historia. Något liknande var det vad det gäller att
            ta bort arvsskatten för onoterade företag. Jag hade tydligt dokumenterat
            och sagt vilka som var mina förslag för att jag över huvud taget
            skulle vara med och nå en slutöverenskommelse. Jag tror att inte
            bara jag utan också svenska företagare är tacksamma för att Rosengren
            sedan drev den linjen i själva slutuppgörelsen.
          </note>
          <note>
            När det gäller att den varit skadlig på två punkter mellan makar
            kan jag säga att den har varit skadlig på fler punkter. Jag nämnde
            själv för tidig död för barn. Det handlar också om arvsskatten
            för barn när föräldrar dör. Det är klart att det har varit skadligt.
          </note>
          <note type="speaker">
            Anf. 72 PER ROSENGREN (v) replik:
          </note>
          <note>
            Herr talman! Det kan väl hända. När vi skrev motionen pekade
            vi i första hand på fastigheter och mellan makar. Det var där
            det verkligt stora problemet var. Sedan var vi öppna för en diskussion.
          </note>
          <note>
            När det gäller onoterade företag började vi med att se till man
            måste arbeta sig fram i en utredning att lättnadsregeln skulle
            utvecklas, men målet var hela tiden att generationsskiften skulle
            underlättas genom att man skulle ta bort det helt. Det var det
            vi fick igenom i slutändan när vi satt och förhandlade.
          </note>
          <note>
            Det är helt riktigt som Per Landgren säger i fråga om när föräldrar
            ärver barn, och det uppmärksammades också av sekretariatet. Det
            är mycket riktigt, det var inte vi som drev det i första hand.
            Men det var naturligtvis också ett problem med den lagstiftningen
            och som nu försvinner. En enig Egendomsskattekommitté föreslog
            faktiskt detta.
          </note>
          <note>
            Jag vidhåller fortfarande att arvsskatten generellt, bortsett
            från de här problemen, inte är skadlig på det sätt som har utmålats
            av minoriteten. Den inbringar dock 2,3 miljarder.
          </note>
          <note type="speaker">
            Anf. 73 PER LANDGREN (kd) replik:
          </note>
          <note>
            Herr talman! Den här diskussionen visar ändå att historieskrivningen
            kan förbättras replik efter replik och på något sätt likna verkligheten
            om man nu tror att det går att beskriva verkligheten på ett hyfsat
            samfällt sätt. Både Per Rosengren och jag tror nog att man kan
            göra det.
          </note>
          <note>
            Per Rosengren sade i sitt anförande att vi på något sätt skulle
            vara fixerade vid att människor vid dödsfall bara tänker på pengar.
            Per Rosengren lade sedan till jag kan inte citera exakt att man
            ändå bekymrar sig för sina efterlevande.
          </note>
          <note>
            Vi tycker att det är bra lagförslag när de genomförs. Vi har
            egentligen varit överens om det. De kunde genomföras vid ett bättre
            datum så att man slipper övergångsproblematiken.
          </note>
          <note>
            Jag vet från verkligheten att du har fel. När man befinner sig
            i livets slutskede bekymrar man sig naturligtvis om sina efterlevande,
            även ekonomiskt. Det gjorde man tidigare mellan makar och sambor.
            Man bekymrar sig förstås om vad som kommer att hända. Kommer han
            eller hon att få behålla huset och bo kvar och så vidare?
          </note>
          <note>
            Det är precis den typen av rent humana överväganden som vi gör
            och har gjort. Jag har även tidigare försökt driva detta i utredningssammanhang.
            Det är påståendet att vi skulle vara monetärt fixerade som för
            ned debatten på den låga retoriska nivå där Per Rosengren inte
            vill ha den. Det är intressant att han sänker den och sedan kritiserar
            att den är på den sänkta nivån.
          </note>
          <note>
            I din slutreplik kan du justera det. Jag hoppas att du inte tvingar
            mig att begära nytt anförande genom att vara elak.
          </note>
          <note type="speaker">
            Anf. 74 PER ROSENGREN (v) replik:
          </note>
          <note>
            Herr talman! Att detta skulle vara inhumant bara för att vi inte
            lägger viss retroaktivitet i lagstiftningen har jag oerhört svårt
            att förstå, i synnerhet i ett sådant här läge.
          </note>
          <note>
            Jag måste rätta till en sak. Jag vet att det har stått i någon
            skattebetalartidning att jag fick upp ögonen för detta problem
            i samband med något möte som Skattebetalarna anordnade. Så var
            det inte. Detta blev jag uppmärksammad på genom några inslag i
            medierna. Jag tror att det var i Rapport eller Aktuellt som man
            visade vilka konsekvenser det fick att ha kvar arvsskatten på
            fastigheter. Det innebar att efterlevande make kanske tvingades
            sälja och lämna sitt hem. Det tyckte jag var orimligt. Det var
            därför Vänsterpartiet väckte en sådan motion.
          </note>
          <note>
            Jag vill inte säga att det finns en övergångsproblematik i att
            man väljer ett visst datum. I så fall finns det alltid en övergångsproblematik.
            Som Catharina Bråkenhielm sade vidtar man vissa åtgärder utifrån
            den lagstiftning som finns. Ändras lagstiftningen kanske ens handlande
            drabbas.
          </note>
          <note>
            Det viktiga är ju att vi nu tar bort framför allt generationsskiftesproblematiken.
            Jag tycker att vi ska vara väldigt nöjda med det.
          </note>
          <note>
            Inom Vänsterpartiet är vi tveksamma till att ta bort den generellt.
            Det beror på att vi har en statlig budget som inte går ihop. Vi
            lånar pengar varje år 50, 60, 70 miljarder. Det glömmer vi bort
            när vi står här och föreslår skattesänkningar.
          </note>
          <note type="speaker">
            Anf. 75 ANNA GRÖNLUND KRANTZ (fp) replik:
          </note>
          <note>
            Herr talman! Jag kommer att fatta mig mycket kort. Jag vill bara
            förklara frågan om motivreservationen. Per Rosengren var inte
            närvarande på det sammanträde där skatteutskottet tog det här
            betänkandet.
          </note>
          <note>
            Jag tycker, precis som jag sade från talarstolen, att det var
            onödigt att vi tvingades till en motivreservation. Det berodde
            på att majoriteten i utskottet inte ens ville diskutera de små
            skulle jag vilja säga förändringar som vi hade. Vi hade säkert
            varit beredda att pruta. Det hade inte blivit de skrivningar som
            finns i den motivreservation som ligger eftersom vi var beredda
            att föra en diskussion.
          </note>
          <note>
            Det fanns ingen vilja till diskussion, och tyvärr blev det då
            en motivreservation.
          </note>
          <note>
            Jag hoppas att vi kan ha ett bättre diskussionsklimat i ärenden
            där vi är överens. Det gynnar ju saken bättre att vi går fram
            gemensamt.
          </note>
          <note>
            Jag vill klargöra jag sade det också från talarstolen att konsultföretag
            naturligtvis är bra för tillväxten. Det råder det inget som helst
            tvivel om. Givetvis är grundidén till varför Folkpartiet nu vill
            ställa sig bakom förslaget i betänkandet att vi värnar om generationsskiftena.
          </note>
          <note>
            Skälet till att jag lyfte fram att småföretagen i speciellt glesbygdskommuner
            är så viktiga att ha kvar är att om man tvingas lägga ned en ICA-butik,
            en bensinmack eller ett företag som upprätthåller infrastrukturen
            leder det till att folk åker och handlar på andra ställen. Man
            får då mindre intäkter i kommunen. Man kanske får mindre möjlighet
            att leva ett bra liv i kommunen, och till sist kanske folk väljer
            att flytta.
          </note>
          <note>
            Om vi tror på grundidén att hela Sverige ska leva är det viktigt,
            inte minst av den anledningen, att vi nu reformerar och tar bort
            arvs- och gåvoskatterna.
          </note>
          <note type="speaker">
            Anf. 76 PER ROSENGREN (v) replik:
          </note>
          <note>
            Herr talman! Jag börjar med det sista.
          </note>
          <note>
            Arvs- och gåvoskatterna har inte varit något problem för den
            typen av företag och generationsskiftena där. Det kan jag lova.
            De lättnadsregler som har funnits har väl klarat ut de problemen.
          </note>
          <note>
            Jag var själv med om att göra ett generationsskifte med hjälp
            av lättnadsreglerna. De innebär att man bara behöver ta upp 30
            % av substansvärdet för arvsskatten. Det var ett företag som säkert
            hade betydligt starkare balansräkning än både bensintappen och
            ICA-handeln. De fick betala 9 000 kr i arvsskatt. Jag tror inte
            att det är avgörande för om en ICA-affär ska finnas kvar och om
            man ska överlåta den till nästa generation eller inte.
          </note>
          <note>
            Jag är helt enig med Anna Grönlund Krantz om att det är oerhört
            viktigt att infrastrukturen finns kvar på de här orterna. Tro
            inte att det har haft att göra med den gåvoskatt vi har haft.
            Jag tror inte att det har någonting med den att göra.
          </note>
          <note>
            Om det ska vara en motivreservation eller ett särskilt yttrande
            kan man alltid diskutera. Jag anser att det hade räckt med ett
            särskilt yttrande i det här sammanhanget. Lägger man en reservation,
            även om det är en motivreservation, ska den ha lite mer substans
            än vad som finns i denna, tycker jag.
          </note>
          <note>
            Jag hoppas också att vi kan diskutera sådana här saker i utskottet.
          </note>
          <note type="speaker">
            Anf. 77 LENNART HEDQUIST (m):
          </note>
          <note>
            Herr talman! Jag begärde ordet därför att Per Rosengren har gjort
            sig till försvarare av att arvs- och gåvoskatterna i vissa fall
            borde vara kvar. Jag tycker att det är ganska anmärkningsvärt
            när vi nu är eniga om att avskaffa dem.
          </note>
          <note>
            Jag vill påtala att existensen av arvs- och gåvoskatterna har
            lett till att en mängd vanliga människor har känt sig föranlåtna
            att genomföra orationella transaktioner för att undvika dem. Vi
            ska komma ihåg att det handlar om flera gånger beskattade pengar.
          </note>
          <note>
            Jag tycker att det är allvarligt att vädra synpunkten att de
            egentligen borde finnas kvar, eftersom de har de samhällsekonomiskt
            skadliga effekter som uppstår när människor gör orationella transaktioner.
            Det ligger ett värde i att vi nu avskaffar dem för att ekonomin
            ska kunna fungera bättre. Det tycks inte Per Rosengren förstå.
          </note>
          <note type="speaker">
            Anf. 78 PER ROSENGREN (v) replik:
          </note>
          <note>
            Herr talman! Man måste diskutera vad samhällsekonomiska konsekvenser
            är. Ett litet antal har på olika sätt planerat för att undgå arvsskatt.
          </note>
          <note>
            Det handlar om 2,3 miljarder i arvsskatt. Jag menar att vi inte
            i längden kan fortsätta driva Sverige med 5060 miljarders upplåning
            varje år. Det är vad vi ständigt gör, och även ni. Och ni skulle
            alltså dränera budgeten ännu mer på sikt genom att fortsätta med
            detta.
          </note>
          <note>
            Å andra sidan har vi haft en förhandling omkring detta, och vi
            står ju bakom förslaget i betänkandet. Jag bara försöker ge en
            bakgrund till hur vi har agerat hela tiden och till vad vi har
            för grundläggande uppfattning. Vi är fortfarande av den uppfattningen
            att arvsskatten som sådan, bortsett från de punkter som vi har
            tagit upp här, inte är skadlig på det sätt som de borgerliga anför.
            Det var kanske också därför som man inte kunde komma överens i
            skatteutskottet ni brer på med oerhört breda penslar.
          </note>
          <note type="speaker">
            Anf. 79 LENNART HEDQUIST (m) replik:
          </note>
          <note>
            Herr talman! Nu är det intressant att vi får del av historieskrivningen.
            Vänsterpartiet och Per Rosengren har egentligen inte velat avskaffa
            skatterna. Socialdemokraterna har tydligen varit måttligt förtjusta.
            Då förefaller det att vara så att det är Miljöpartiet som har
            bestämt att de här skatterna ska avskaffas. Det har vi kanske
            inte vetat fullt ut tidigare.
          </note>
          <note>
            Nu använder Per Rosengren detta att det handlar om 2,3 miljarder
            som han vill ha kvar. Samtidigt har det ju framgått mycket tydligt
            att du accepterar en väldigt stor del av avskaffandet. Hur mycket
            är det egentligen som du menar skulle ha varit kvar med de metoder
            som du har anvisat här?
          </note>
          <note>
            Jag vill påstå att det inte är särskilt trevligt ens för vanliga
            människor att hålla på och genomföra transaktioner för att försöka
            undgå den här skatten. Det har inte minst gällt väldigt många
            myndiga barn som har försökt få sina föräldrar att avstå kapital
            i god tid innan ett dödsfall beräknas inträffa. Det tycker jag
            har varit väldigt grymt mot många av våra pensionärer, att man
            har kunnat använda arvsskatten på det sättet.
          </note>
          <note type="speaker">
            Anf. 80 PER ROSENGREN (v) replik:
          </note>
          <note>
            Herr talman! Nu är det så att man har ett fribelopp på 70 000
            kr. Därefter har man 10 % på de första 300 000 kronorna i arvsskatt.
            Jag tror inte att det har fått de konsekvenserna. De allra flesta
            hamnar faktiskt under grundbeloppet.
          </note>
          <note>
            Problematiken med generationsskiften skulle enligt utredningen
            kosta 300 miljoner kronor. I dag inbringas 2,52,6 miljarder. Nettot
            är 2,3 miljarder, och då har vi redan tagit bort arvsskatten mellan
            makar. Så det är 2,3 miljarder som det här kostar extra i förhållande
            till vårt förslag.
          </note>
          <note>
            När det gäller Miljöpartiets roll kan jag väl säga att Birger
            Schlaug och jag var totalt eniga i Egendomsskattekommittén när
            det gäller hur vi såg på det här med arvs- och gåvoskatt. Såväl
            han och jag som många andra har argumenterat för detta. Det finns
            två tillfällen då man kan betala skatt. Det ena är när man säljer
            en fastighet. Då kan man betala en realisationsvinstskatt. Då
            har man pengar. Och så är det när man ärver. Då har man också
            pengar.
          </note>
          <note>
            Man kan inte påstå att detta skulle vara så där extremt skadligt.
            Om jag ärver 370 000 kr och då får en skatt på 30 000 kr tycker
            jag inte att det är ett sådant jätteproblem, och framför allt
            inte så extremt samhällsekonomiskt skadligt, som den borgerliga
            motivreservationen menar. Jag tycker inte att man ska måla med
            riktigt så breda penslar. Man ska vara lite sansad.
          </note>
          <note>
            Jag tycker att vi kan enas om att det har varit jätteproblem
            med generationsskiften och arvsskatt mellan makar. Det gäller
            också det som Per Landgren tog upp, när föräldrar ärver sina barn.
            Där har det varit problem. När det gäller generationsskiftena
            är det också fråga om en samhällsekonomisk skada, det kan jag
            hålla med om. Men att generellt utmåla arvsskatten som ett jätteproblem
            har jag väldigt svårt att gå med på.
          </note>
          <note type="speaker">
            Anf. 81 LENNART HEDQUIST (m) replik:
          </note>
          <note>
            Herr talman! Nu hör vi att det har varit en måttlig förtjusning
            bland båda stödpartierna, och det är en måttlig förtjusning hos
            Socialdemokraterna. Man kan undra: Vem är det då som här i riksdagen
            har drivit att det här ska avskaffas? Då kan man konstatera att
            vi moderater hela tiden under denna mandatperiod har haft skarpa
            förslag. Då handlar det alltså om att droppen har urholkat stenen.
            Till slut har man insett att man måste göra det här. Nästa gång
            vi håller den här typen av debatt är när ni föreslår att förmögenhetsskatten
            ska avskaffas!
          </note>
          <note type="speaker">
            Anf. 82 PER LANDGREN (kd):
          </note>
          <note>
            Herr talman! Jag tycker att det finns anledning att be Vänsterpartiet,
            och kanske också skatteutskottets ordförande, om besked. Nu har
            vi fått höra ett ganska långdraget försvar av arvsskatten generellt
            från Per Rosengren.
          </note>
          <note>
            Inom två år har vi val. I går fick vi erfara, eller kanske i
            dag, hur Vänsterpartiet försöker sätta sig på rätt så många stolar.
            Har Per Rosengren med sig sitt parti på att avskaffa arvsskatten?
            Kommer arvsskatten att komma upp i budgetförhandlingar nästa år?
            Kommer det att komma upp om till äventyrs, Gud förbjude, den här
            trepartikonstellationen vinner valet? I så fall blir ju arvsskatten
            och om den kommer att återinföras en valfråga. Vi kunde ju höra
            tidigare apropå den här debatten om övergångsproblematik och man
            kanske borde ha en värre beteckning än så att Rosengren inte skulle
            ha något emot att föra den igen. Så jag tycker att både kammaren
            och faktiskt, om vi ska ta i lite grann, svenska folket behöver
            besked från Vänsterpartiet. Kommer arvsskattefrågan och gåvoskattefrågan
            att komma upp igen?
          </note>
          <note type="speaker">
            Anf. 83 PER ROSENGREN (v) replik:
          </note>
          <note>
            Herr talman! Jag sade detta smått raljerande för det var någon
            som sade att det kanske inte kan komma upp här i kammaren igen
            att vi ska diskutera avskaffandet av arvsskatten. Då sade jag:
            Nja, det kanske kan komma någon gång långt in i framtiden.
          </note>
          <note>
            Jag kan väl säga att vi inte har några som helst avsikter att
            i någon förhandling så länge vi sitter och förhandlar i majoriteten
            driva fram den här frågan. Nu har en kraftig majoritet i riksdagen
            bestämt detta. Jag kan naturligtvis inte gå i god för dem som
            eventuellt ska efterträda mig när det gäller skattefrågor i partiet,
            men så länge jag sitter här i riksdagen har jag svårt att tro
            att Vänsterpartiet skulle driva att återinföra arvs- och gåvoskatterna
            i en förhandling.
          </note>
          <note type="speaker">
            Anf. 84 PER LANDGREN (kd) replik:
          </note>
          <note>
            Herr talman! Det var ju ett bra besked rörande den här mandatperioden.
            Per Rosengren sade att det var någon som tog upp om denna fråga,
            arvsskattefrågan, skulle komma upp igen. Det var jag som tog upp
            den frågan. Det går att apostrofera mig direkt. Vi för debatten
            här, du och jag.
          </note>
          <note>
            Jag kanske inte ska rota för mycket i gamla historiska sår, men
            egendomsskatter har ju också en ideologisk motivering. Egendom
            ska beskattas och beskattas rejält från Vänsterpartiets håll,
            inte minst från vänsterpartister som kallar sig för kommunister.
            Nu vet jag inte om Per Rosengren gör det. Men under förutsättning
            att Per Rosengren är kvar, och han är väl snarare en reformist,
            kanske vi kan slippa få upp frågan igen.
          </note>
          <note>
            Men hur blir det om Rosengren med flera försvinner, om de vad
            vet jag kanske röstas bort? Då har vi kanske ett parti som vill
            ta upp arvsskattefrågan igen. Öppningen finns ju även hos reformistiskt
            sinnade vänsterpartister. Mer ytterlighetsbetonade kanske vill
            driva det här ännu hårdare.
          </note>
          <note>
            Det är ett varningstecken, skulle jag säga, inför valet. Ett
            litet parti som kan bestämma en agenda för en regeringsmajoritet
            vi har sett i andra länder hur illa det kan gå.
          </note>
          <note type="speaker">
            Anf. 85 PER ROSENGREN (v) replik:
          </note>
          <note>
            Herr talman! Först vill jag säga: Att jag inte kom ihåg vem som
            sade vad beror på att ni står och säger precis samma sak från
            den borgerliga sidan. Så det är inte så lätt att särskilja er.
          </note>
          <note>
            Sedan är det ju så att jag naturligtvis aldrig kan garantera
            något. Jag är inte ens säker på att Socialdemokraterna är helt
            främmande för detta i en statsfinansiell kris. Jag kommer ihåg
            när vi var med och sanerade landets ekonomi. Då handlade det inte
            om miljardbelopp. Det handlade om att plocka in 40, 50 eller 100
            miljoner här och där, för då var det en ekonomi i fritt fall.
            Vi höjde skatter. Vi höjde skatter för låginkomsttagare. Men vi
            fick ordning på landets ekonomi. Jag kan naturligtvis inte stå
            och säga att vi aldrig kommer att använda oss av arvsskatten i
            ett krisläge.
          </note>
          <note>
            Det skulle vara lättare att använda den än många andra skatter
            som slår betydligt hårdare. Däremot har vi inga som helst planer
            i partiet på att driva denna fråga inga som helst planer. Det
            är klart att Per Landgren kan göra det till en valfråga nästa
            gång. Då kan vi säga: Nej, vi har inga sådana planer. Då kan ni
            balansera och säga: Jodå, det har ni visst! Då säger vi: Nej,
            det har vi inte. Inte ens de i partiet som kallar sig kommunister
            och som vill införa det klasslösa samhället vill, såvitt jag vet,
            införa detta.
          </note>
          <note>
            Jag kan också säga att det var vårt verkställande utskott och
            partistyrelsen som tog beslutet att vi skulle gå med på detta
            i förhandlingarna. Partiet står helt enigt bakom att avskaffa
            arvs- och gåvoskatterna i nuvarande läge, och vi har inga tankar
            på återinförande. Jag har 18 sekunder kvar så jag kan hur länge
            som helst upprepa: Nej, vi tänker inte lyfta denna fråga, såvitt
            jag vet. Det kommer vi inte att göra.
          </note>
          <note type="speaker">
            Anf. 86 PER LANDGREN (kd) replik:
          </note>
          <note>
            Herr talman! Tänk om jag skulle säga att någon vänsterpartist
            här i kammaren jag minns inte riktigt vem det var för de har så
            lika anföranden allihop har sagt: Nej, vi kommer inte att under
            översiktlig tid eller på medellång sikt ta upp frågan om arvsskatten
            igen eller motionera om att den ska införas. Jag tror att det
            var en karl i Vänsterpartiet. Kanske hette han Per precis som
            jag själv.
          </note>
          <note>
            I normala sammanhang kan vi skoja lite grann om det, men det
            är nonchalant att säga att vi håller så lika anföranden allihop
            att det inte går att skilja på vem som har sagt vad. Det är klart
            att Rosengren kan göra det. Det är den enklaste sak i världen,
            inte minst om man har sysslat med skattefrågor på Skatteverket,
            som Rosengren har.
          </note>
          <note>
            Nu har vi alltså hört att Vänsterpartiet för närvarande inte
            tänker driva arvsskattefrågan, men vid behov kan de mycket väl
            tänka sig att driva den. Framtiden är ju tämligen osäker. Skulle
            Rosengren inte komma in i riksdagen är den, om möjligt, ännu mer
            osäker, om han ersätts av en kommunist.
          </note>
          <note>
            Överläggningen var härmed avslutad.
          </note>
          <note>
            11 § Riksrevisionens årsredovisning för andra halvåret 2003
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            12 § Samhällsekonomi och finansförvaltning
          </note>
          <note>
            Föredrogs
          </note>
          <note type="speaker">
            Anf. 87 ARNE KJÖRNSBERG (s):
          </note>
          <note>
            Herr talman! Som naturligtvis alla ledamöter av riksdagen vet,
            i varje fall de som sitter i finansutskottet och, gissar jag,
            i skatteutskottet, är statens budget indelad i 27 utgiftsområden.
            Nu ska vi debattera ett av dessa, utgiftsområde 2, som handlar
            om samhällsekonomi och finansförvaltning, finansiella system och
            tillsyn av dessa.
          </note>
          <note>
            Sammantaget är kostnaden på det här området 11,5 miljarder kronor.
            Det här är, lite slarvigt uttryckt, ett med mera-betänkande, för
            det är många saker som behandlas i det. Det är anslag till Riksrevisionen
            och ett antal motioner.
          </note>
          <note>
            Jag kan ta några exempel: Försök med trängselskatt i Stockholm,
            försäljning av ett antal statliga företag, könsuppdelad statistik
            och kostnader för mäns våld mot kvinnor. Min uppgift är bara att
            översiktligt presentera innehållet i betänkandet. Debatten kommer
            att föras av mina ärade kolleger i finansutskottet.
          </note>
          <note>
            Herr talman! Med detta vill jag överlämna ärendet till kammarens
            behandling.
          </note>
          <note type="speaker">
            Anf. 88 GUNNAR AXÉN (m):
          </note>
          <note>
            Herr talman! Om riksdagen tidigare under hösten hade ställt sig
            bakom det moderata budgetförslaget och de ramar som vi lagt där,
            hade staten inom det här utgiftsområdet kunnat spara 1 766 miljoner
            kronor. Det skulle ha varit resultatet av att vi säger nej till
            förslaget om en extra straffskatt på bilister i Stockholm och
            föreslår effektiviseringar inom myndighetsorganisationen. Vi föreslår
            även en privatisering av bland annat Statens Bostadsfinansiering
            AB, SBAB, och fastighetsbolaget Vasakronan. Båda företagen bedriver
            affärsmässig verksamhet på väl fungerande marknader som präglas
            av hög effektivitet och god konkurrens mellan privata aktörer.
          </note>
          <note>
            Staten ska enligt vår mening inte bedriva affärsmässig verksamhet
            eftersom detta skapar en snedvriden konkurrens. Vidare innebär
            statens inblandning i affärsverksamhet i förlängningen att man
            också tar risker med skattebetalarnas pengar.
          </note>
          <note>
            Vi anser vidare att det är hög tid att avskaffa monopolet på
            spelmarknaden och öppna upp för privata entreprenörer. På den
            svenska spelmarknaden har Svenska Spel i dag, tillsammans med
            ATG, en dominerande ställning, och konkurrensen är, förutom olika
            spelformer på Internet, i stort sett obefintlig. Andra spelföretag
            och ideella organisationer har därmed små eller obefintliga möjligheter
            att utveckla spel- och lotteriverksamhet i syfte att skapa intäkter
            och nya jobb inom landet. I synnerhet är det här allvarligt för
            de folk- och idrottsrörelser som på det här sättet skulle kunna
            få ett viktigt tillskott till sin verksamhet. För spelkonsumenterna
            leder den begränsade konkurrensen till sämre vinstmöjligheter.
            Vi föreslår således en omreglering av spelmarknaden i syfte att
            öppna upp för en ökad konkurrens.
          </note>
          <note>
            När detta är gjort anser vi att även Svenska Spel bör privatiseras.
          </note>
          <note>
            En försäljning av SBAB, Vasakronan och Svenska Spel leder till
            att vi kan amortera på statsskulden och därmed minska statens
            lånekostnader, räntorna på statsskulden, som vi kommer att debattera
            senare i dag.
          </note>
          <note>
            Vad gäller Statistiska centralbyrån, som också finns inom detta
            utgiftsområde, föreslår vi dels att anslagen minskas genom att
            vi minskar på den administrativa bördan för företagen vad gäller
            att leverera in statistik till staten, dels att uppdragsfinansieringen
            ökas för att säkerställa att det också finns en efterfrågan på
            den statistikproduktion som SCB arbetar med.
          </note>
          <note>
            Vad gäller SCB måste dessutom en mycket tydligare uppdelning
            ske mellan uppdrags- och anslagsfinansierad verksamhet. Riksrevisionen
            har nyligen i en rapport uttalat skarp kritik mot den sammanblandning
            som i dag sker av de två olika verksamheternas finansiering. Det
            går enligt Riksrevisionen inte att avgöra hur olika intäkter fördelar
            sig, om man når full kostnadstäckning eller om det sker en korssubventionering
            mellan olika verksamheter. Då SCB:s uppdragsverksamhet utförs
            på en konkurrensutsatt marknad är detta mycket allvarligt. En
            korssubventionering där anslagsmedel subventionerar uppdragsverksamhet
            skapar en snedvriden konkurrens på marknaden och ger SCB fördelar
            gentemot andra konkurrenter.
          </note>
          <note>
            I likhet med vad Riksrevisionen anfört i sin rapport anser vi
            att detta måste åtgärdas.
          </note>
          <note>
            Herr talman! Med detta ber jag att få yrka bifall till reservation
            3.
          </note>
          <note type="speaker">
            Anf. 89 CHRISTER NYLANDER (fp):
          </note>
          <note>
            Herr talman! Det är en viktig uppgift att på varje område i statsbudgeten
            fundera över hur pengarna kan användas mer effektivt och hur byråkratin
            kan minskas. Varje ineffektivt använd skattekrona är, som bekant,
            en stöld från skattebetalarna.
          </note>
          <note>
            Folkpartiet vill se en översyn av de myndigheter som finns inom
            utgiftsområde 2. Vi är övertygade om att det finns stora möjligheter
            till samordningsvinster och därmed stora möjligheter att öka effektiviteten
            och minska kostnaderna. Ett exempel är möjligheten att samordna
            verksamheten inom Konkurrensverket och Nämnden för offentlig upphandling.
            Det är bra i sig därför att det skärper konkurrensen inom den
            offentliga sektorn. Det innebär också att man använder de offentliga
            medlen, skattebetalarnas pengar, på att ett bättre sätt i kommuner
            och landsting. Bara med denna åtgärd skulle det också vara möjligt
            att begränsa kostnaderna inom utgiftsområdet med 45 miljoner kronor.
          </note>
          <note>
            Vi väljer dock att inte räkna hem de besparingarna i vårt budgetförslag
            för nästa år. Vi är, som bekant, noga med att inte ha svarta hål
            i vårt budgetalternativ. Vi vill också omedelbart avskaffa Statens
            kvalitets- och kompetensråd. Också här är vi försiktiga med att
            räkna hem besparingar det kan ge första året.
          </note>
          <note>
            Samma sak gäller för övrig för Statistiska centralbyrån. I en
            reservation föreslår vi en ökad anslagsfinansiering för SCB, och
            det är förmodligen möjligt att räkna hem några tiotal miljoner
            i besparingar också där, men vi har valt att vara försiktiga.
          </note>
          <note>
            Riksrevisionen har granskat Statistiska centralbyråns uppdragsverksamhet,
            och rapporten som publicerades i april i år överlämnades till
            regeringen. Sedan dess har tyvärr såvitt känt ingenting skett.
            Regeringen har inte på någon av punkterna följt upp Riksrevisionens
            rekommendationer.
          </note>
          <note>
            Vi anser att SCB:s avgiftsfinansiering bör öka som andel av verksamheten.
            Man bör i enlighet med Riksrevisionens förslag göra en tydligare
            uppdelning mellan anslagsfinansiering och uppdragsverksamhet.
            Så blir SCB:s verksamhet både tydligare och billigare för skattebetalarna.
          </note>
          <note>
            Herr talman! Folkpartiet vill se en ökad försäljning av statliga
            företag, och vi har en lång lista på företag som kan säljas. Inom
            detta utgiftsområde sorterar två av dessa, nämligen SBAB och Vasakronan.
            Båda de här bolagen bedriver, som Gunnar Axén tidigare sade, en
            affärsmässig verksamhet på marknader som präglas av hög konkurrens
            och effektivitet. Man konkurrerar på detta sätt med privata aktörer.
          </note>
          <note>
            Staten stiftar lagar och regler. Staten bestämmer vilka skatter
            som ska finnas och ska dessutom som myndighetsutövare kontrollera
            att andra företag följer dessa skatter, regler och andra lagar.
            Att på samma gång agera som aktör på denna marknad innebär en
            orimlig sammanblandning av rollerna. Den vars verksamhet är beroende
            av gällande regler ska inte själv, direkt eller indirekt, vara
            med att bestämma över dessa regler.
          </note>
          <note>
            I detta betänkande behandlas också trängselskatterna. Ett helt
            nytt anslag har dykt upp i statsbudgeten, och från det ska staten
            betala ut pengar från statens budget för att finansiera en extra
            satsning på kollektivtrafik i Stockholmsområdet, ökade myndighetskostnader
            till följd av det här försöket och bygget av kontrollstationer.
            Så går det ännu ett varv i den här affären, och rollerna blandas
            alltmer ihop. Folkpartiet har konsekvent och genomgående sagt
            nej till detta förslag om statliga trängselskatter, och vi följer
            upp det i ett gemensamt borgerligt särskilt yttrande här.
          </note>
          <note>
            Herr talman! När detta utgiftsområde diskuteras i kammaren brukar
            jag lägga rätt mycket tid och kraft på den finansiella marknaden,
            finansiella system och finansiell tillsyn. Jag har valt att inte
            göra det i dag, men det innebär inte att allt är frid och fröjd.
            Det finns till exempel fortfarande all anledning att fundera över
            förtroendet på finansmarknaden för finansmarknadens aktörer. Ännu
            viktigare är kanske att uppmärksamma det internationella samarbetet.
            Det behövs ett mer effektivt internationellt samarbete för att
            undvika finansiella kriser och mildra spridningseffekter av regionala
            kriser. Kanske än viktigare är att det behövs för att stärka möjligheterna
            att dra nytta av den globala finansmarknaden för att stärka tillväxten
            i Sverige och i andra länder.
          </note>
          <note>
            Vi lär återkomma till detta många gånger i kammaren, men jag
            ber att få avsluta med detta och yrkar bifall till reservation
            nr 1.
          </note>
          <note type="speaker">
            Anf. 90 SIV HOLMA (v):
          </note>
          <note>
            Herr talman! Jag kommer i mitt anförande att uppehålla mig vid
            den reservation som gäller ansvaret för mäns våld mot kvinnor.
          </note>
          <note>
            I motionen föreslår Vänsterpartiet att en utredning tillsätts
            med uppgift att utveckla vetenskapliga metoder för beräkningen
            av de samhällsekonomiska effekterna samt genomföra en nationell
            kostnadsberäkning av mäns våld mot kvinnor.
          </note>
          <note>
            Kvinnors liv begränsas av den rådande könsmaktsordningen på en
            mängd olika plan. Mäns våld mot kvinnor, eller begreppet sexualiserat
            våld, har ojämlikheten mellan könen som grogrund, och dess uttryck
            existerar och återkopplas överallt i samhället. Mäns våld mot
            kvinnor är inte en marginell företeelse, utan det är ett allvarligt
            samhällsproblem.
          </note>
          <note>
            Den första omfångsundersökningen om mäns våld mot kvinnor i Sverige
            publicerades i maj 2001 med titeln Slagen Dam . Undersökningar
            visar hur omfattande mäns våld mot kvinnor är och synliggör de
            flytande gränserna mellan hot, våld och sexuella övergrepp. Undersökningen
            visar bland annat att var fjärde kvinna efter sin 15-årsdag har
            upplevt fysiskt våld från någon man. 56 % av alla kvinnor har
            trakasserats sexuellt. Var tredje kvinna har åtminstone en gång
            efter sin 15-årsdag utsatts för sexuellt våld av en man. Totalt
            har nästan hälften av alla svenska kvinnor erfarenhet av våld
            någon gång efter sin 15-årsdag.
          </note>
          <note>
            Med statistik från Brottsoffermyndigheten kan man säga att det
            förra året skedde fem mordförsök på kvinnor i veckan. Det dödades
            minst en kvinna i veckan. Det misshandlades 62 kvinnor per dag.
            Det skedde fem fall av grov kvinnofridskränkning per dag och sex
            våldtäkter per dag. Det är skrämmande siffror. Samtidigt vet vi
            att mörkertalet är stort.
          </note>
          <note>
            I förlängningen påverkar det här alla kvinnors liv och handlingsutrymme.
            Vi har ett samhällsklimat där rädslan för våld begränsar alla
            kvinnors livsutrymme. I 80 % av misshandelsfallen är misshandlaren
            en man som är bekant med kvinnan, och majoriteten av misshandeln
            sker i hemmet.
          </note>
          <note>
            Herr talman! Statistiken är entydig: Mäns våld mot kvinnor är
            inte en marginell företeelse det är ett allvarligt samhällsproblem.
            Kvinnors utsatthet har inte bara sociala konsekvenser utan även
            stora ekonomiska aspekter.
          </note>
          <note>
            I utskottsmajoritetens ställningstagande sägs att man delar uppfattningen
            att vissa mäns våld mot kvinnor är ett allvarligt brott. Vidare
            motiverar man sitt avslag på förslaget om att tillsätta en utredning
            med att det är svårt att genomföra den typen av studier och att
            osäkerheten i beräkningen talar för att värdet av beräkningen
            är relativt begränsat. I stället vill man i första hand använda
            pengarna till det sociala området för att på olika sätt bekämpa
            våldet mot kvinnor.
          </note>
          <note>
            Jag förstår inte att man ställer en kostnadsutredning mot att
            satsa på det sociala området. Det ena bör ju inte utesluta det
            andra. Ställningstagandet är ett typiskt exempel på hur vanligt
            det är med den så kallade oproblematiserade förståelse som tolkar
            våldet i termer av avvikelser utan koppling till mäns och kvinnors
            relationer.
          </note>
          <note>
            Jag läste debattartikeln i Dagens Nyheter från den 13 december
            i år med rubriken Regeringen står handfallen inför våldet mot
            kvinnorna undertecknad av dem som satt i utredningen om kvinnofridsuppdragen.
            De skrev debattartikeln i samband med att de lämnade en utredningsrapport
            som underkänner regeringens arbete för att skydda kvinnor och
            barn mot mansvåld. Av artikeln framgår att 90-talets kvinnofridsreform
            är den största satsning som gjorts mot mansvåldet, men reformen
            blev ett slag i luften. Mäns våld mot kvinnor är fortfarande ett
            lågprioriterat och förminskat problem. Vidare sägs att våldet
            hänger samman med den diskriminering och de kränkningar kvinnor
            dagligen utsätts för på alla samhällets arenor på jobbet, i familjen,
            på krogen, på gatan. Forskningen visar att mansvåldet är statistiskt
            vanligt. Många män i Sverige utövar våld mot kvinnor, och det
            är vanliga män som slår. De skiljer sig inte från andra när det
            gäller till exempel alkoholvanor eller etnicitet.
          </note>
          <note>
            Herr talman! Det som jag anfört talar för att vid sidan av de
            sociala konsekvenserna för enskilda individer orsakar våldet stora
            samhällsekonomiska kostnader i form av till exempel kostnader
            för vård för utsatta kvinnor och barn, kostnader för sjukskrivningar,
            uteblivna arbetsinkomster, kostnader för rättsväsendet och kriminalvården
            samt kostnader för jour och skyddsverksamhet pengar som i stället
            skulle kunna användas till att till exempel höja kvinnors löner
            samt förbättra hälso- och sjukvården och arbetsmiljön. I flera
            länder har beräkningar gjorts av samhällets direkta kostnader
            för mäns våld mot kvinnor. I USA beräknas de våldsrelaterade frånvarofrekvenserna
            på arbetet och ökade hälsokostnader för arbetsgivarna till ca
            4 miljarder USA-dollar per år. I Kanada räknar man med att de
            direkta kostnaderna för mäns våld mot kvinnor, exempelvis rättsliga
            kostnader, och kostnader för medicinsk vård och frånvaro från
            arbetet, uppgick till ca 900 miljoner USA-dollar per år.
          </note>
          <note>
            Kan Storbritannien, Nederländerna, Finland och Tyskland måste
            också Sverige kunna! Ska Sverige göra skäl för epitetet att vara
            ett av världens mest jämställda länder är det hög tid för Sverige
            att börja agera nu. Jag yrkar därför bifall till reservation 7.
          </note>
          <note>
            Att mäns våld mot kvinnor tar stora ekonomiska resurser i anspråk
            är helt klart. Vad som behövs är en prislapp på problemet. Vi
            anser att det behövs en allomfattande analys av vilka faktorer
            som har påverkan på mäns våld och en beräkning av vad det kostar
            samhället.
          </note>
          <note>
            Herr talman! Mäns våld mot kvinnor kan inte ses som enstaka händelser
            som avvikande män står för, utan man måste koppla det till att
            det är en del av samhällelig maktordning där kvinnor underordnas
            och där många män utövar makt och våld. Man kan alltså inte bara
            hänvisa till individens ansvar, utan man måste också sätta in
            det i ett större sammanhang. Det är inte enbart ett problem för
            dem som utför våldet utan något som kräver aktiva insatser från
            samhällets sida.
          </note>
          <note>
            I den artikel som jag nämnde riktas hård kritik inte mot bara
            regeringen utan också mot politiken. Det saknas tillräckliga resurser,
            institutionaliseringen är svag, kunskaperna är bristfälliga och
            förståelsen för våldet är inkonsekvent. Jag citerar: Avsaknaden
            av insikter om eller snarare ett aktivt motstånd mot att ta till
            sig våldets omfång, innebörd och karaktär leder till en politisk
            nedprioritering av frågan. Mäns våld mot kvinnor blir problemet
            som i teorin och den politiska debatten lyfts fram men som i praktiken
            försvinner.
          </note>
          <note type="speaker">
            Anf. 91 ROGER TIEFENSEE (c):
          </note>
          <note>
            Herr talman! Ärade kolleger och åhörare! Det är sällan som det
            finns bara ett rätt sätt att göra saker på. Det gäller livet i
            allmänhet, men jag tror att det också gäller i en statsbudget.
            Ett område i statsbudgeten som skulle kunna göras väldigt annorlunda
            handlar om de statliga myndigheterna.
          </note>
          <note>
            Sverige har många myndigheter och många små myndigheter. Det
            finns undersökningar som visar att de är rätt ineffektiva. Man
            skulle kunna göra dem väldigt mycket effektivare. Det blir också
            otydligt vad olika myndigheter har för roller.
          </note>
          <note>
            Inom utgiftsområde Samhällsekonomi och finansförvaltning finns,
            om jag har räknat rätt, 14 myndigheter. Det finns ytterligare
            några anslag. Myndigheterna går att effektivisera, det går att
            göra annorlunda, utan att det för den skull ligger något dramatiskt
            i det.
          </note>
          <note>
            Herr talman! I Centerpartiets budgetalternativ har vi valt att
            göra annorlunda. Vi har valt att prioritera verksamheter före
            transfereringar. Vi har valt att prioritera nytta och effektivitet
            i myndigheter före byråkrati. Därför har vi gjort besparingar
            i flertalet av de myndigheter som finns inom detta utgiftsområde.
          </note>
          <note>
            Exempelvis har vi föreslagit att Nämnden för offentlig upphandling
            slås samman med Konkurrensverket. Nämnden för offentlig upphandling
            är just ett exempel på en sådan liten myndighet. Om man slog samman
            den med Konkurrensverket till ett konkurrens- och upphandlingsverk
            skulle tillsynen av offentlig upphandling bli effektivare, vilket
            i sin tur skulle betyda mycket för samhällsekonomin. Det skulle
            också bli lite mindre administration helt enkelt. Detta är ett
            exempel, ett exempel som riksdagens vänstermajoritet valt att
            avvisa i betänkandet. Också när man antog ramarna för statsbudgeten
            avvisade man Centerpartiets budgetalternativ och även andra budgetalternativ.
          </note>
          <note>
            Man avvisar de effektiviseringar av bland annat statliga myndigheter
            som vi har föreslagit. Jag beklagar det och lovar att återkomma
            med våra förslag. Jag ser att det finns stora möjligheter att
            effektivisera och förenkla Myndighets-Sverige. Vi deltar inte
            i det här beslutet utan har ett särskilt yttrande.
          </note>
          <note>
            I betänkandet finns också ett helt nytt anslag. Det gäller trängselskatten
            i Stockholm. Det är stora pengar, vilket har lyfts fram här tidigare
            i debatten, som staten totalt sett går back med. Man tar in en
            trängselskatt men betalar sedan ut bra mycket mer för att genomföra
            försöket. Min och Centerpartiets inställning har hela tiden varit
            att detta ska vara en lokal eller regional fråga. Det är väldigt
            konstigt att staten på det här sättet gör ett ingrepp. Ursprungligen
            var det för att man skulle klara regeringsmakten. Därmed tvingade
            man på Stockholms stadshus den här pjäsen.
          </note>
          <note>
            Följden vi nu ser är nästan 1,7 miljarder, som är en utgift inom
            det här utgiftsområdet, för att behålla makten i Sveriges riksdag
            kopplat till makten i Stockholms stadshus. Vi har ett särskilt
            yttrande tillsammans med de andra borgerliga partierna i den här
            frågan. Vi tycker att detta är fel tillvägagångssätt. Beslutet
            ska fattas och också hanteras ekonomiskt i Stockholms stadshus.
          </note>
          <note type="speaker">
            Anf. 92 CARIN LUNDBERG (s):
          </note>
          <note>
            Herr talman! Varje ineffektiv skattekrona är en stöld från skattebetalarna,
            skriver Folkpartiet i sin reservation. Samtidigt beskriver de
            övriga oppositionspartierna problemen i statsförvaltningen i sina
            särskilda yttranden. Jag håller med om innebörden.
          </note>
          <note>
            En av Socialdemokraternas förgrundsgestalter, Gustav Möller,
            som brukar kallas för folkhemmets skapare, brukade säga till sina
            medarbetare: Varje felaktigt använd skattekrona är en stöld från
            folket. Det är inte ett exakt citat, men jag håller i sak med
            om att ingen får slarva med skattemedel.
          </note>
          <note>
            Därför är det bra att, som regeringen har gjort, börja jobba
            med en renodling av stabsfunktionerna. Man avser att ta fram ett
            detaljerat förslag till en framtida uppgifts- och ansvarsfördelning
            för Ekonomistyrningsverket, Statskontoret och Statens kvalitets-
            och kompetensråd. Därför yrkar utskottet avslag på reservationerna.
          </note>
          <note>
            Statens statistiska centralbyrå är en annan myndighet som vi
            har olika uppfattningar om. Moderaterna anser att SCB:s uppgifter
            ska begränsas och att graden av avgiftsfinansiering ska öka. Kristdemokraterna
            och Centern anser att man ska minska på anslagen, och Folkpartiet
            anser att SCB:s uppdrag ska förtydligas. Här pågår redan ett arbete
            både inom Regeringskansliet och hos SCB. Därför tycker utskottet
            att det inte finns någon anledning att föreslå någon åtgärd.
          </note>
          <note>
            Även inom ett annat område pågår arbete. Det gäller mål för politikområdet
            Finansiella system och tillsyn.
          </note>
          <note>
            Det övergripande målet lades fast i samband med beslutet om budgetpropositionen
            år 2001. Kristdemokraterna har i en motion också i år föreslagit
            att målen ska kompletteras.
          </note>
          <note>
            Hösten 2003 behandlade utskottet motsvarande yrkande och skrev
            följande: En god etik och välutvecklad moral är självklart något
            som måste genomsyra den finansiella sektorn såväl som övrigt privat
            och offentligt näringsliv. Utskottet har emellertid svårt att
            se att de tillägg Kristdemokraterna föreslår på ett avgörande
            sätt skulle bidra till att förtydliga den politiska ambitionen
            som finns inom detta område.
          </note>
          <note>
            Utskottet vidhåller denna uppfattning också i år. Det innebär
            inte att allt är bra och att inget ska göras. Eftersom också jag
            tycker att detta är viktiga frågor vill jag använda en del av
            min tid till att redovisa en del insatser.
          </note>
          <note>
            I budgetpropositionen för 2005 redovisar regeringen ett antal
            utredningar, förslag från utredningar, propositioner och ny lagstiftning
            som alla syftar till att värna om stabiliteten i det finansiella
            systemet, trygga ett gott konsumentskydd och lägga grunden för
            en sund konkurrens.
          </note>
          <note>
            Marknadsmissbruksutredningen har överlämnat ett betänkande till
            regeringen. Det handlar om frågor om insiderhandel, obehörigt
            röjande av insiderinformation och otillbörlig marknadspåverkan.
            Regeringen räknar med att lämna en proposition under det kommande
            året.
          </note>
          <note>
            En annan utredning ser över frågor som rör värdepappersprospekt.
            Arbetet avser de prospekt som ska offentliggöras när värdepapper
            erbjuds till allmänheten eller tas upp till handel på en börs
            eller marknadsplats. En ny fondlagstiftning träder i kraft om
            investeringsfonder. Reglerna syftar till att säkerställa ett gott
            konsumentskydd för fondspararna.
          </note>
          <note>
            Till detta kommer en genomgripande översyn som pågår av de associationsrättsliga
            reglerna för försäkringsföretag. Syftet är att ta fram ett förslag
            till en modern, tydlig och enhetlig reglering för de olika associationsformer
            som finns i dag. Förslagen ska överlämnas senast i augusti 2005.
          </note>
          <note>
            Vi har också förslag till nya bestämmelser om försäkringsförmedling.
            Dessa förslag planeras att genomföras under år 2005.
          </note>
          <note>
            I Förtroendekommissionens slutbetänkande föreslås att Finansinspektionen
            ges huvudansvaret för konsumentfrågorna inom det finansiella området.
            Vidare föreslås en förstärkning av Konsumenternas bank- och finansbyrå.
            Dessa förslag remissbehandlas för närvarande.
          </note>
          <note>
            Jag kan därför försäkra min kolleger inom Kristdemokraterna att
            mycket mer ska bli gjort än det som redan är genomfört.
          </note>
          <note>
            Herr talman! I ett avseende kan vi se en tydlig ideologisk skillnad
            i detta betänkande. Det gäller de statliga bolagen. Det är samma
            diskussion som förs år efter år.
          </note>
          <note>
            Moderaterna föreslår att Statens Bostadsfinansieringsaktiebolag
            och Vasakronan ska privatiseras. De anser att staten inte ska
            vara ägare till bolag som bedriver affärsmässig verksamhet på
            konkurrensutsatta marknader. Detta skapar osunda konkurrensvillkor,
            skadar marknaden och är skadligt för själva bolaget anser Moderaterna.
          </note>
          <note>
            Folkpartiet anser detsamma och dessutom att man inte ska vara
            med och utforma regler som gäller en själv.
          </note>
          <note>
            Jag vill börja med att understryka att statliga företag ägs av
            svenska folket. Det statliga företagsägandet har bidragit till
            väldigt mycket som är positivt för svenska folket: bra och likvärdig
            service över hela landet, inkomster till statskassan för att finansiera
            välfärden och viktiga och riktiga jobb i hela landet.
          </note>
          <note>
            Var ligger felet i att staten äger företag? På detta skulle jag
            vilja ha ett uppriktigt och sanningsenligt svar. Av det jag läser
            i motionerna kan jag bara dra slutsatsen att ni försöker slå blå
            dunster i ögonen på oss och på svenska folket. För mig verkar
            det som om ni inte gillar att svenska folket gemensamt ska få
            äga företag som skapar värden för nationen och som bidrar till
            en positiv utveckling i olika delar av landet och som också bidrar
            till finansieringen av vår gemensamma välfärd.
          </note>
          <note>
            Finansutskottet anser att både Vasakronan och SBAB väl fyller
            sina platser i kretsen av statliga bolag. De bidrar till konkurrens
            och mångfald på sina respektive marknader samtidigt som de redovisar
            god avkastning.
          </note>
          <note>
            Ett annat av de statliga företagen är Svenska Spel AB. Regeringen
            har formulerat att målet för spelpolitiken är en sund och säker
            spelmarknad där sociala skyddsintressen och efterfrågan på spel
            tillgodoses under ordnade former. Överskottet av spel bör värnas
            och alltjämt vara förbehållet det allmänna och allmännyttiga ändamål.
            Finansutskottet finner ingen anledning att ompröva ägarförhållandena
            i Svenska Spel AB, vilket riksdagen inte heller tidigare har gjort.
          </note>
          <note>
            Om frågan om statliga företag enligt min mening är djupt ideologisk,
            borde nästa fråga inte vara partiskiljande på något sätt. Jag
            avser mäns våld mot kvinnor. Frågan har varit aktuell i medierna
            under den senaste tiden. Den är aktuell för oss i dag med anledning
            av en motion från Vänsterpartiet där man föreslår en utredning
            för att synliggöra hur mycket våldet kostar samhället.
          </note>
          <note>
            Frågan är naturligtvis inte ny. Tvärtom visar den utredning som
            lades på regeringens bord i måndags att mäns våld inte är avvikelser,
            inte tecken på missbruk, psykisk sjukdom eller kulturella klyftor,
            utan ett uttryck för det yttersta utslaget av en kultur där män
            är överordnade och kvinnor underordnade, en patriarkal kultur.
            Att bekämpa våldet är att göra upp med djupt rotade och bekväma
            föreställningar och i stället se mäns gemensamma ansvar.
          </note>
          <note>
            Finansutskottet delar motionärernas uppfattning om att vissa
            mäns våld mot kvinnor är ett allvarligt brott som påverkar såväl
            enskilda människor som samhället i stort. Svårigheterna med att
            genomföra den här typen av studier och osäkerheten i beräkningarna
            talar enligt utskottets mening för att värdet är begränsat. Samhällets
            resurser bör i stället användas för åtgärder som på olika sätt
            bekämpar våldet.
          </note>
          <note>
            Den utredning som lades på regeringens bord i måndags visar också
            att otillräckliga ekonomiska resurser har satsats, att utbildningen
            har varit otillräcklig och att samordningen inte har fungerat.
            Utredningen har en rad konkreta förslag, allt från en nationell
            expertgrupp och forskningscentrum till specialister på mäns våld
            mot kvinnor på viktiga myndigheter som polisen, Domstolsverket
            och Socialstyrelsen.
          </note>
          <note>
            Jag vill tacka Siv Holma för hennes genomgång av den här svåra
            frågan. Och det är min förhoppning att vi kan gå vidare från ord
            till verklig handling i fråga om detta grundläggande samhällsproblem.
          </note>
          <note>
            Herr talman! Med detta yrkar jag bilfall till förslaget i finansutskottets
            betänkande och avslag på samtliga reservationer.
          </note>
          <note type="speaker">
            Anf. 93 GUNNAR AXÉN (m) replik:
          </note>
          <note>
            Herr talman! Carin Lundberg började med att konstatera att vi
            år efter år står här och diskuterar huruvida man ska privatisera
            statliga företag eller inte. Hon efterlyste samtidigt besked om
            varför svenska folket gemensamt inte ska få äga dessa företag.
            Hon undrade vad vi egentligen har emot detta.
          </note>
          <note>
            Jag upprepar gärna vi brukar göra det år efter år varför det
            är olämpligt att staten äger företag. Det handlar om att det i
            grunden är en affärsmässig verksamhet som kan gå bra och gå med
            vinst. Men verksamheten kan också gå dåligt och med förlust. Man
            tar nämligen risker i all affärsmässig verksamhet. Och när verksamheten
            går med förlust är det skattebetalarna som får betala notan.
          </note>
          <note>
            Det är inte rimligt att vi ska tvinga människor till ett kollektivt
            ägande av företag som de inte har bett om. Det är inte rimligt
            att vi ska spekulera med skattebetalarnas pengar. Det vore bättre
            att sälja statliga företag och betala av på vår skyhöga statsskuld
            så att vi får lägre räntekostnader i framtiden.
          </note>
          <note>
            Jag kan fråga Carin Lundberg: Vad är det för nytta med att staten
            äger hotell Kista Science Center, Infra City och kontorsfastigheter
            i Stockholms innerstad? Varför ska staten syssla med detta när
            det i slutändan faktiskt handlar om att man tar risker med skattebetalarnas
            pengar?
          </note>
          <note type="speaker">
            Anf. 94 CARIN LUNDBERG (s) replik:
          </note>
          <note>
            Herr talman! Jag vill fråga Moderaterna: På vilket sätt är det
            osund konkurrens i fråga om SBAB? Jag är säker på att de villaägare
            som har sina lån i SBAB inte tycker att det är fel att staten
            äger detta bolag som på det här sättet bidrar till konkurrensen.
            SBAB har de lägsta bostadsräntorna. Jag tittade på text-TV i går
            kväll. SBAB:s tremånadersränta var 2,99 %, medan SEB:s och Spintabs
            tremånadersränta var 3,65 %.
          </note>
          <note>
            Jag tror att det är många som tycker att det är bra med statlig
            företagsamhet. Jag har klargjort min ståndpunkt, och jag anser
            att statliga företag väl fyller sin funktion. Och jag har inte
            något problem med att de bidrar till konkurrens och mångfald samtidigt
            som de ger god avkastning till staten.
          </note>
          <note>
            Gunnar Axén har uppfattningen att försäljningen av statliga företag
            ska minska statens skuldsättning. Statsskulden tas upp i nästa
            betänkande, och då får vi diskutera den. Men som jag ser det är
            effekten på det finansiella sparandet inte alls självklar. Statsskuldsräntan
            borde rimligtvis sjunka om skulden amorteras. Skulden blir mindre,
            men det blir också tillgångarna. Samtidigt minskar inkomsterna
            till staten. Och jag har svårt att se de positiva effekterna av
            ett sådant förslag.
          </note>
          <note>
            Om statliga företag ska säljas måste utgångspunkten naturligtvis
            vara att det ska vara näringspolitiskt motiverat och genomföras
            vid en tidpunkt då utbytet är så gynnsamt som möjligt för ägarna,
            det vill säga staten och därmed också folket.
          </note>
          <note>
            Jag funderar fortfarande på varför staten inte kan äga företag.
            Är det fel att staten gör bra affärer?
          </note>
          <note type="speaker">
            Anf. 95 GUNNAR AXÉN (m) replik:
          </note>
          <note>
            Herr talman! Carin Lundberg undrar vilken osund konkurrens det
            handlar om. Jag upprepar det som vi brukar upprepa i den här debatten
            varje år: Den osunda konkurrensen består huvudsakligen av två
            delar. Först och främst är det staten som sätter upp lagar och
            spelregler, inte minst för låneinstitut som SBAB. Staten bestämmer
            vilka regler som ska gälla på marknaden samtidigt som den är aktör
            på marknaden.
          </note>
          <note>
            Det andra argumentet är att de statliga företagen alltid har
            staten, i slutändan skattebetalarna, som garant i bakgrunden.
            Det betyder att de får högre kreditvärdighet eftersom man räknar
            med att om ett statligt företag skulle hamna på obestånd skjuter
            staten till av skattebetalarnas pengar. Därför ses fordringar
            till sådana företag och de företagens investeringar som säkrare.
          </note>
          <note>
            Carin Lundberg frågade varför staten inte kan få göra goda affärer.
            De senaste åren har väl ganska tydligt visat att staten kanske
            inte är den bästa företagsägaren. Jag tänker på korruptionen i
            Systembolaget, mutmisstankar i Vin &amp; Sprit AB och de stora förlusterna
            i SJ, där skattebetalarna fått gå in och skjuta till pengar för
            att täcka förlusterna. Teracoms tiomiljarderssatsning på ett digitalt
            mark-TV-nät har inneburit att skattebetalarna fått tillskjuta
            pengar för att Teracom inte skulle gå i konkurs.
          </note>
          <note>
            Så skulle vi kunna fortsätta. Under årens lopp har det funnits
            många exempel på statliga företag som gått med förlust och där
            skattebetalarna fått tillskjuta pengar. Jag tycker inte att vi
            ska lägga denna börda på skattebetalarna.
          </note>
          <note type="speaker">
            Anf. 96 CARIN LUNDBERG (s) replik:
          </note>
          <note>
            Herr talman! De bolag som vi i detta betänkande hanterar är SBAB
            och Vasakronan. Vasakronans hyresgäster är mycket nöjda. Det senaste
            exemplet på detta är att SE-banken tecknat ett tioårigt avtal
            med Vasakronan. Det måste innebära att SE-banken gjort bedömningen
            att Vasakronan är ett bra bolag att göra affärer med. Samtidigt
            agerar Vasakronan på en konkurrensutsatt marknad på samma villkor
            som andra fastighetsbolag.
          </note>
          <note>
            Jag kan fortfarande inte se något skäl till att staten inte ska
            kunna äga företag och driva dem enligt de regler som gäller för
            andra företag på samma marknad.
          </note>
          <note type="speaker">
            Anf. 97 CHRISTER NYLANDER (fp) replik:
          </note>
          <note>
            Herr talman! Jag vill börja med att instämma i Carin Lundbergs
            gillande av Siv Holmas redovisning av omfattningen av mäns våld
            mot kvinnor. Jag delar den oron, men jag håller inte alltid med
            om de medel som Siv Holma förelår för att bekämpa detta våld.
          </note>
          <note>
            Jag skulle vilja ställa några frågor till Carin Lundberg. Anser
            Carin Lundberg att det finns för mycket eller lagom byråkrati
            i Sverige? Anser Carin Lundberg att det finns för många eller
            lagom antal myndigheter i Sverige?
          </note>
          <note>
            I utskottsmajoritetens text välkomnas utredningen om en sammanslagning
            av Statskontoret, ESV och KKR eller att man ska hitta en gemensam
            lösning för dessa tre myndigheter. Varför är det det optimala
            att stanna vid just dessa tre? Varför är ni inte beredda att gå
            vidare och också titta på andra områden Nämnden för offentlig
            upphandling, Konkurrensverket, Bokföringsnämnden. Kanske kan man
            göra någonting även där. Det är viktigt att fundera på hur vi,
            i Gustav Möllers anda, använder skattebetalarnas pengar på bästa
            möjliga sätt.
          </note>
          <note>
            Låt mig också säga något om försäljning av statliga företag.
            Det är klart att det är ett principiellt problem när domaren för
            en fotbollsmatch också är med i matchen. Den som avgör vilka lagar
            som ska gälla, vilka spelregler som gäller för matchen, kan rimligen
            inte delta i matchen på samma villkor som andra. De bekymren finns
            naturligtvis på alla marknader där staten agerar som företagare.
          </note>
          <note>
            Regeringen föreslår i budgetpropositionen att man ska sälja statlig
            egendom motsvarande 15 miljarder kronor. Jag tror att man föreslagit
            detta nästan varje år de senaste åren. Riktigt varför man varje
            år landar på just den nivån har jag aldrig förstått, och det motiveras
            inte heller.
          </note>
          <note>
            Jag skulle därför vilja fråga: Varför är en försäljning på just
            15 miljarder det mest optimala? Varför ger en försäljning på just
            15 miljarder effekter på till exempel räntekostnaden för statsskulden?
            Varför skulle inte de försäljningar som de borgerliga partierna
            föreslår i så fall kunna få ännu större effekt?
          </note>
          <note type="speaker">
            Anf. 98 CARIN LUNDBERG (s) replik:
          </note>
          <note>
            Herr talman! Beträffande lagom mycket eller för mycket byråkrati
            i Sverige kan jag som tidigare byråkrat jag har jobbat en stor
            del av mitt liv inom offentlig sektor säga att jag är helt övertygad
            om att Sveriges byråkrati är bra och effektiv. Vi ska dessutom
            vara stolta över den öppenhet som råder inom vår offentliga förvaltning.
            Samtidigt får vi inte, precis som jag sade i mitt huvudanförande,
            slösa bort några skattekronor. Där är vi helt överens. Det är
            en sanning som gällt sedan Gustav Möllers dagar, och den kommer
            att gälla även framöver.
          </note>
          <note>
            Jag tog bara upp ett par av de exempel som vi beskrivit i betänkandet.
            När det gäller Nämnden för offentlig upphandling har utskottet
            redan tidigare tagit ställning. Nu pågår ett arbete inom EU som
            syftar till att göra EU-sanktioner i fråga om upphandling mer
            effektiva. Sverige kommer att stödja det förslaget.
          </note>
          <note>
            Utskottet delar regeringens uppfattning att frågan om organisation
            av Nämnden för offentlig upphandling ska avgöras när regeringen
            tar ställning till hur sanktionssystemet ska vara utformat. Utskottet
            påtalade redan i sitt betänkande 2003/04 att det är viktigt att
            regeringen snarast tar ställning i denna fråga. Utskottet har
            fortfarande samma inställning.
          </note>
          <note>
            När det gäller statliga företag som agerar på en konkurrensutsatt
            marknad har jag fortfarande inte förstått vilka lagar och regler
            det är som gynnar statliga företag. Jag erkänner att jag har svårt
            att förstå detta. Konkurrensreglerna är ju lika för alla företag.
          </note>
          <note type="speaker">
            Anf. 99 CHRISTER NYLANDER (fp) replik:
          </note>
          <note>
            Herr talman! Byråkratin i Sverige är bra och effektiv, säger
            Carin Lundberg. Det är möjligt att den på sina ställen är det,
            men frågan är om vi inte varje sekund måste fundera på att minska
            byråkratin och få ned kostnaderna för administrationen i staten.
            För finansutskottet är det kanske allra viktigast att fundera
            på detta när det gäller de utgiftsområden som vi själva har ansvaret
            för allt i Gustav Möllers anda.
          </note>
          <note>
            Jag frågade om de 15 miljarder kronorna. Jag tror att det är
            den summa som regeringen tagit upp i sin budgetproposition för
            nästa år. Den summan gällde också i år, liksom alla de år jag
            läst budgetpropositioner. Det händer att man når upp till den
            summan, men det är väldigt sällan.
          </note>
          <note>
            Varför är det lämpligt att försälja statlig egendom för just
            15 miljarder kronor? Jag tycker att man kan gå längre. Jag tror
            att Folkpartiet föreslår 50 miljarder kronor, vilket rimligen
            skulle ge större ränteeffekter och minska statsskulden. De pengar
            som i dag går till ränteutgifter skulle vi kunna använda till
            andra och viktigare saker. När regeringen föreslår 15 miljarder
            får det effekt på ränteutgifterna, men när de borgerliga partierna
            föreslår det skulle det enligt Carin Lundberg inte alls få samma
            effekt.
          </note>
          <note>
            Det är klart att det är ett bekymmer att den som äger att bestämma
            spelreglerna är med och konkurrerar på den marknad där dessa gäller.
            Staten avgör vilka regler som ska gälla för fastighetsmarknaden,
            och då är det olämpligt att staten konkurrerar med andra fastighetsföretag.
          </note>
          <note>
            Jag skulle vilja fråga: På vilket allvarligt sätt skulle fastighetsmarknaden
            försämras om staten inte ägde ett fastighetsföretag som Vasakronan?
            På vilket allvarligt sätt skulle bolånemarknaden försämras om
            staten inte ägde ett företag som agerade på den marknaden?
          </note>
          <note type="speaker">
            Anf. 100 CARIN LUNDBERG (s) replik:
          </note>
          <note>
            Herr talman! Jag har försökt redovisa hur statliga företag påverkar
            marknaden. SBAB har den lägsta boräntan, vilket påverkar för dem
            som lånar hos SBAB. Jag har också visat på SE-banken, som tycker
            att Vasakronan är en bra hyresvärd att skriva tioåriga avtal med.
            Det är viktigt för marknaden att det finns duktiga företag som
            Vasakronan och SBAB, vilka håller nere kostnaderna för villaägare
            och hyresgäster.
          </note>
          <note>
            När det gäller de 15 miljarderna för statliga företag kan jag
            inte bedöma varför regeringen landat på just den summan. Jag menar
            bara att om statliga företag ska säljas det är ju inget självändamål
            att äga statliga företag måste utgångspunkten vara att försäljningen
            är näringspolitiskt motiverad och görs vid en tidpunkt när utbytet
            för ägarna blir så gynnsamt som möjligt. Inte heller staten ska
            göra dåliga affärer.
          </note>
          <note>
            Beträffande försäljning för att minska statens skuldsättning
            måste jag tyvärr upprepa mig och ge samma svar som till Gunnar
            Axén.
          </note>
          <note>
            Jag kan inte se att det skulle bli någon effekt. Det är inte
            självklart med någon effekt på det finansiella sparandet. Om statsskuldsräntan
            sjunker, och det gör den om skulden amorteras, blir skulden mindre.
            Men det blir också tillgångarna. Då minskar också inkomsterna.
            Därför har jag svårt att se de positiva effekterna av ett sådant
            förslag.
          </note>
          <note type="speaker">
            Anf. 101 ELSE-MARIE LINDGREN (kd):
          </note>
          <note>
            Herr talman! Vi har fått lite ofrivillig frånvaro i partiet.
            Jag vill under punkten 3, politikområdet Finansiella system och
            tillsyn, yrka bifall till reservation 2 som Kristdemokraterna
            har. Kristdemokraterna begär i reservationen att regeringen återkommer
            till riksdagen med en mer ändamålsenlig finansiering för Finansinspektionen.
            Det skulle innebära en utvidgning av myndighetens rätt att disponera
            avgiftsintäkterna.
          </note>
          <note>
            Överläggningen var härmed avslutad.
          </note>
          <note>
            13 § Allmänna bidrag till kommuner
          </note>
          <note>
            Föredrogs
          </note>
          <note type="speaker">
            Anf. 102 KJELL NORDSTRÖM (s):
          </note>
          <note>
            Herr talman! Kammaren ska nu behandla utgiftsområde 25 i statsbudgeten.
            Detta utgiftsområde omfattar huvudsakligen statens bidrag till
            kommuner och landsting samt bidrag och avgifter i det nya kommunala
            utjämningssystemet. Anslaget uppgår till drygt 57 miljarder.
          </note>
          <note>
            För nästa år inrättas ett helt nytt anslag inom detta utgiftsområde
            för kommunalekonomisk utjämning genom att sammanföra utjämningssystemet,
            det generella statsbidraget och vissa specialdestinerade bidrag
            till ett anslag.
          </note>
          <note>
            Från detta utgiftsområde kan även bidrag till särskilda insatser
            i vissa kommuner och landsting lämnas. Dessutom ligger bidragen
            för utjämning av LSS-kostnader inom detta anslag.
          </note>
          <note>
            Betänkandet behandlar även det tillfälliga sysselsättningsstödet,
            som regeringen har föreslagit att man ska kunna lämna till kommuner
            och landsting under 2005 och 2006.
          </note>
          <note>
            Slutligen handlar betänkandet om den skrivelse som regeringen
            lämnat till riksdagen om utvecklingen i den kommunala sektorn.
          </note>
          <note type="speaker">
            Anf. 103 TOMAS HÖGSTRÖM (m):
          </note>
          <note>
            Fru talman! Låt mig redan nu informera om att beträffande punkterna
            1 och 2 i detta betänkande avstår vi från att yrka, eftersom riksdagen
            redan har lagt fast ramarna för utgiftsområde 25 Allmänna bidrag
            till kommuner, och våra förslag innebär en högre anslagsram. Jag
            ska också i detta sammanhang passa på att yrka bifall till reservation
            1.
          </note>
          <note>
            En bidragande orsak till kommunernas problem är regeringens politik.
            Utformningen av skatteutjämningssystemet har fått som konsekvens
            att de kommuner som lyckas förbättra näringlivsklimatet och vända
            en negativ utveckling inte i tillräcklig utsträckning får behålla
            resultatet av sina insatser.
          </note>
          <note>
            Statliga reformer som LSS och maxtaxesystemet inom barn- och
            äldreomsorg har inneburit nya förpliktelser för kommunerna eftersom
            kostnaderna inte fullt ut finansierats av staten. Detta säger
            jag med stöd av Kommun- och Landstingsförbunden.
          </note>
          <note>
            De olika bidragen bland annat i form av sysselsättningsstöd som
            syftar till att öka antalet anställda har också drivit upp kostnaderna
            för kommunerna. Att genomföra reformer utan att följa finansieringsprincipen
            och samtidigt detaljreglera har inneburit att kommunerna förlorat
            kontrollen över en stor del av sin ekonomi.
          </note>
          <note>
            Att reformera de ekonomiska relationerna mellan stat och kommun
            är angeläget mot bakgrund av de utmaningar som kommunerna står
            inför på lite längre sikt. Långtidsutredningen pekar på att den
            demografiska utvecklingen kommer att leda till att efterfrågan
            på vård och omsorg ökar samtidigt som arbetsutbudet utvecklas
            svagt. Den nyutnämnde finansministern beskriver problemen med
            situationen helt riktigt. Dock är varken ordval eller liknelsen
            med köttberg korrekt.
          </note>
          <note>
            Situationen om några år kommer att vara särskilt allvarlig eftersom
            medelåldern bland anställda i landsting och kommuner ökar. Skickliga
            och erfarna anställda kommer i ökad takt att gå i pension. På
            goda grunder kan vi anta att det kommer att bli svårt att fylla
            luckorna. Tyvärr visar det sig också att Sverige faller tillbaka
            som kunskapsnation. Det framgår inte minst genom rapporter om
            allt sämre resultat bland annat när det gäller matematikundervisningen
            i jämförelse med andra länder.
          </note>
          <note>
            På tidningarnas debattsidor förs i dagarna en diskussion om den
            dåliga maten som serveras våra äldre. Vårdköer, sjukskrivningar,
            långtidsarbetslöshet och förtidspensioner är också signaler på
            att förändringar är nödvändiga. Över 80 kommuner höjer skatten
            nästa år, enligt text-TV.
          </note>
          <note>
            Kommunförbundet säger i sin långtidsutredning att kommunalskatten
            riskerar att hamna på 40-kronorsnivån år 2015. Statsminister Göran
            Persson räknar med att skattesatserna i kommunerna kan behöva
            uppgå till 37 % år 2025. Så kan det naturligtvis inte fortsätta.
            Det behövs en ny politik för Sverige, en ny politik som även innefattar
            kommunerna.
          </note>
          <note>
            Moderaternas förslag innebär i jämförelse med den ram som regeringen
            föreslår en kraftig uppräkning som till största del beror på att
            vi neutraliserar effekterna av våra skattesänkningsförslag för
            kommunerna. Kommunerna får trots det med våra förslag större ekonomiskt
            utrymme.
          </note>
          <note>
            Det vi anser behöver göras är att de ekonomiska relationerna
            mellan stat och kommun reformeras. Det innebär att det staten
            bestämmer över ska staten också betala för. Det omfattar även
            förändringar av utjämningssystemet, som vi tidigare har debatterat
            i kammaren.
          </note>
          <note>
            Beslutanderätten ska i större utsträckning flyttas till medborgarna.
            Alternativ till kommunalt drivna verksamheter måste fortsätta
            att utvecklas. Med hjälp av våra förslag om pengsystem för vård,
            skola och äldreomsorg ges vanligt folk ekonomiska möjligheter
            att välja mellan olika alternativ.
          </note>
          <note>
            Mångfald är en viktig del i arbetet med att utveckla kvalitet.
            Vi vill därför öppna och konkurrensutsätta kommunala verksamheter
            i större utsträckning än i dag. Vårdgaranti och möjlighet att
            söka vård hos andra vårdgivare är viktiga inslag i detta arbete.
            Finansieringen av till exempel vård och skola ska även i framtiden
            vara gemensam. Men vi anser att det ska vara staten som svarar
            för finansieringen.
          </note>
          <note>
            Kommunerna har en viktig uppgift i det svenska samhället. Men
            det får inte tas som intäkt för att allt ska drivas och skötas
            av kommunalt anställd personal. Kommunerna måste i större utsträckning
            upphandla och utnyttja de möjligheter som lokala lösningar kan
            ge. Inte minst skulle det öppna möjligheterna för ett ökat kvinnligt
            företagande.
          </note>
          <note>
            Dessutom måste kommunerna sluta ägna sig åt olika former av regelstridig
            näringsverksamhet, vilket vi redovisat i samband med diskussionen
            och debatten här i kammaren med anledning av betänkandet om offentlig
            upphandling.
          </note>
          <note>
            Vi anser att den högskattepolitik som kännetecknar Sverige är
            av ondo. Vår politik syftar till att förbättra kommunernas möjligheter
            att sänka kommunalskatterna. Nu är vi tyvärr i den situationen
            att vi inte har majoritet. Våra förslag kommer med största sannolikhet
            att falla. Sverige får fortsätta att leva med den rödgröna röra
            som vi är i. Men det kommer nya tider, fru talman, och jag ser
            fram emot dem.
          </note>
          <note type="speaker">
            Anf. 104 GUNNAR NORDMARK (fp):
          </note>
          <note>
            Fru talman! Jag vill inleda med att yrka bifall till reservation
            2, även om vi givetvis står bakom samtliga våra reservationer
            i betänkandet.
          </note>
          <note>
            Anföranden har sina öden. Jag hade tänkt inleda med att ge en
            vacker pastoral av ett Förmiddags-Sverige som på olika sätt stötte
            på de olika välfärdstjänster som kommuner och landsting levererar.
            Sedan satte vännerna i finansutskottet tänderna i arvs- och gåvoskatterna,
            och då föll detta anförande ganska snabbt. Det skulle vara en
            tapper avskedsföreställning. Men det verkar som man ska göra som
            Gyllene Tider och ha reunions med jämna mellanrum. Vi ser fram
            emot det.
          </note>
          <note>
            Man kan konstatera att för oss alla betyder de tjänster som kommuner
            och landsting levererar mycket. De betyder mycket för våra barn
            som går i skolan, för våra föräldrar när de behöver äldreomsorg
            och för människor som är i behov av sjukvård och så vidare.
          </note>
          <note>
            Därför är det så oerhört viktigt att kommunerna har goda förutsättningar,
            både organisatoriskt och ekonomiskt, att sköta sitt uppdrag.
          </note>
          <note>
            Jag tycker också att det finns all anledning att konstatera att
            den välfärd som svenska kommuner och landsting levererar på många
            sätt är mycket bra vid en internationell jämförelse. Man kan konstatera
            att jämfört med alla andra människor på den här planeten har vi
            när det gäller välfärdstjänster fått den oerhörda förmånen att
            åka i den mest extremt uppgraderade första klass som finns.
          </note>
          <note>
            Men om vi tittar på jämförbara länder är det självfallet inte
            riktigt lika bra. Vi betalar förhållandevis mycket för välfärden,
            och vi kan konstatera att de resultat som kommer ut kanske inte
            alltid är så bra jämfört med dem som man har i andra industrialiserade,
            mogna länder.
          </note>
          <note>
            Vi kan se att vi har långa vårdköer. Vi kan se hur förhållandena
            inom äldreomsorgen väcker kritik. Det gäller inte bara vilken
            mat som serveras utan framför allt vilket bemötande man får och
            det sätt man behandlas på.
          </note>
          <note>
            Som har tagits upp här tidigare kan vi konstatera att resultaten
            försämrats i den svenska skolan framför allt under de senaste
            tio åren. Eleverna inhämtar inte de kunskaper de behöver för att
            kunna skapa och forma sina liv såsom de själva vill.
          </note>
          <note>
            Vi kan se hur man i Kommunförbundet och Landstingsförbundet är
            djupt oroad över kommunernas ekonomiska läge i framtiden. Man
            ser att man bara kan lösa sina uppgifter genom antingen ständigt
            ökande statliga bidrag eller genom att höja skatterna till nivåer
            som inte är acceptabla för någon.
          </note>
          <note>
            På andra områden lägger Folkpartiet fram förslag som ska syfta
            till att lösa detta. Vi tror att kommunerna bäst får en förmåga
            att lösa sitt uppdrag om det skapas en bättre skattebas och om
            man ser till att man driver näringspolitik och en tillväxtinriktad
            politik som gör att fler människor kommer i arbete. Vi måste återupprätta
            arbetslinjen och föra en ny integrationspolitik som gör att de
            många hundratusentals människor som ställs utanför svensk arbetsmarknad
            därför att de kommer från ett annat land tillåts komma in. Så
            skapar vi bättre skattebaser för kommunerna.
          </note>
          <note>
            Vi måste också se till att vi rent organisatoriskt skapar möjligheter
            för kommunerna att fullgöra sitt uppdrag. Det gäller sådana saker
            som finansieringsprincipen, som måste följas bättre än den gör
            i dag. När vi skickar nya uppgifter till kommunerna måste vi också
            se till att vi från riksdagen finansierar dem fullt ut.
          </note>
          <note>
            I några fall är det nödvändigt med en helstatlig finansiering,
            till exempel när det gäller LSS. LSS är en av de viktigaste reformer
            som har gjorts i Sverige under de senaste årtiondena. Den gav
            människor med funktionshinder möjlighet att leva ett betydligt
            bättre och värdigare liv än tidigare. Men LSS är också utformat
            på ett sådant sätt att vare sig när det gäller ekonomin eller
            när det gäller hur verksamheten ska vara utformad har kommunerna
            speciellt stor möjlighet att påverka detta. Jag tycker att det
            är rätt. Det ska inte spela någon roll var du bor om du har behov
            av LSS. Det ska vara likvärdigt. Men då är det också rätt att
            det är staten som tar över ansvaret för finansieringen.
          </note>
          <note>
            Vi vill se över de specialdestinerade bidragen och i görligaste
            mån göra dem generella. De styr kommunernas verksamhet på ett
            olyckligt sätt, och det är tveksamt vilka effekter de ger. Vi
            måste göra noggranna konsekvensanalyser när vi i riksdagen fattar
            beslut som rör landsting och kommuner. I dag är beslutsunderlaget
            oftast undermåligt. Vi vet inte vilka effekter vi får.
          </note>
          <note>
            Vi tycker att det är viktigt att vi uppmuntrar kommunerna till
            lokala och otraditionella lösningar och till att de konkurrensutsätter
            för att förbättra såväl effektivitet som kvalitet.
          </note>
          <note>
            Det börjar bli en form av jultradition här att ta upp anslaget
            om hivpreventiva åtgärder till storstadsregionerna. Förr om åren
            förlängdes förslaget alltid ytterligare ett år. Nu kom regeringen
            i sin proposition med en innovation; man tog bort det helt utan
            att kommentera det. Men i betänkandet är vi tillbaka till det
            vanliga, nämligen att det förlängs ett år till. Detta är inte
            ett bra sätt att ordna det hivpreventiva arbetet i de regioner
            och områden som bäst behöver det. Vi från Folkpartiets sida tycker
            att det är rimligt att bidraget permanentas och förs över till
            utgiftsområde 9. Man måste ha långsiktighet i arbetet, och möjligheterna
            att se över, kontrollera och fördela pengarna görs effektivare
            genom Socialstyrelsen än via finansutskottet eller Finansdepartementets
            fögderi.
          </note>
          <note type="speaker">
            Anf. 105 LARS LINDÉN (kd):
          </note>
          <note>
            Fru talman! Kommunsektorn påverkas mycket av hur regeringen sköter
            sitt uppdrag i Rosenbad. Regeringens tidigare skatteutjämningssystem
            har varit svårt att beräkna och budgetera för kommunerna. Inte
            heller har det varit lätt att påverka sina inkomster och utgifter
            i det skatteutjämningssystemet. En positiv utveckling inom kommunerna
            har inte sällan motverkats i stället för att stimuleras av det
            gamla systemet.
          </note>
          <note>
            Även om vi kristdemokrater har velat ha ett statligt skatteutjämningssystem
            och inte ett mellankommunalt är det system som nu införs bättre
            än det gamla. De senaste tio åren av socialdemokratiskt styre
            har inneburit ökade klyftor mellan människor, som har framkommit
            här i tidigare inlägg. Det har skapat problem i kommunsektorn.
            Många barns, äldres, invandrares, sjukas och arbetslösas situation
            har försämrats. Välfärden blir alltmer ojämnt fördelad. Kvaliteten
            på skolundervisningen sjunker, och det drabbar det uppväxande
            släktet. Vi ser hur drogmissbruket går längre ned i åldrarna.
            Föräldrarna har mindre och mindre tid att umgås och prata med
            sina barn. Vi ser hur fler och fler inte längre har råd att sköta
            sina tänder. En växande grupp äldre får inte hjälp att komma ut
            i friska luften och solen. Tusentals äldre är i dag undernärda,
            som flera har nämnt tidigare här. Det kanske framför allt är ensamheten
            som minskar aptiten.
          </note>
          <note>
            Psykiskt sjuka, missbrukare och invandrare blir en växande socialgrupp
            fyra, som hamnar utanför samhället. Kriminaliteten ökar. Regeringens
            handlingsförlamning vad gäller alkoholpolitiken gör att vi i dag
            har alkoholrelaterade kostnader på ca 160 miljarder per år. Det
            är fyra gånger försvarsbudgeten!
          </note>
          <note>
            Sjukskrivna får vänta i åratal på rehabilitering om de inte förtidspensioneras
            för att förbättra arbetslöshetsstatistiken. Arbetslösa har svårt
            att ta sig ut på arbetsmarknaden för att regeringen driver en
            dålig näringslivspolitik som gör att de flesta företagare inte
            tycker att det är mödan värt att låta sina företag växa.
          </note>
          <note>
            Med andra ord marginaliseras fler och fler i Socialdemokraternas
            Sverige. Kostnaden får oftast bäras av kommuner och landsting
            medan regeringen ägnar sin tid åt att utforma kostsamma kompromisser
            med v och mp allt för att få behålla makten. Det är tydligen viktigare
            än att värna välfärden.
          </note>
          <note>
            Sammanfattningsvis är detta det största problemet i relationen
            mellan den kommunala sektorn och staten i dag. Kommunernas ekonomi
            är framför allt beroende av sysselsättningsutvecklingen i den
            privata sektorn. Sveriges långsiktiga tillväxtförutsättningar
            hade varit mycket bättre om regeringen hade lagt kraft på att
            åtgärda den dåliga näringslivspolitik som i många år urholkat
            den svenska tillväxtkraften. Det har inte gjorts, vilket har begränsat
            tillväxten och därmed skatteintäkterna. En illustration av det
            sambandet får man om man ser på Finland. Om Sverige mellan åren
            1994 och 2004 hade haft samma utveckling som Finland så hade vi
            haft 160 miljoner kronor högre BNP. Kommunsektorns skatteunderlag
            skulle då ha varit ca 35 miljarder större varje år. Det är lika
            mycket som om vi fick en statsbidragsökning med 20 % i kommunsektorn.
          </note>
          <note>
            Den ökade kostnad som kommunerna får på grund av regeringens
            dåliga politik blir sällan kompenserad av de statliga bidragen.
            Det är kommuner och landsting som ansvarar för en stor del av
            välfärdstjänsterna i vårt land. För att klara det uppdraget efter
            lokala behov och förutsättningar har vi en uttalad kommunal självstyrelse.
            Vi kristdemokrater menar att självstyrelsen är den bästa garanten
            för att välfärden blir likvärdig i hela landet. Regeringens förhållningssätt
            gentemot kommunsektorn präglas tyvärr av en ökad detaljstyrning
            och en större ryckighet. Det leder till minskad effektivitet och
            till otrygghet för människor som är beroende av vård, omsorg,
            skola och möjligheter att få jobb. Otryggheten skapar även stora
            problem för den personal som jobbar med dessa uppgifter.
          </note>
          <note>
            Genom självstyrelsen ges trots allt ett handlingsutrymme för
            att utifrån lokala behov och förutsättningar forma en hållbar
            välfärd. Kristdemokraterna menar dessutom att den utvecklingskraft
            som finns i självstyrelsen gynnar en god hushållning med gemensamma
            resurser.
          </note>
          <note>
            Kristdemokraterna vill bland annat att alla barn ska ges rätt
            att få del av kommunernas stöd till barnomsorgen. Kommunerna ska
            därför erbjuda ekonomiskt stöd även till de föräldrar som själva
            tar hand om sina barn. Den möjligheten öppnas om man förändrar
            skollag och kommunallag. Vi vet att en majoritet av småbarnsföräldrarna
            skulle önska att den här reformen genomfördes, men regeringen
            hindrar här kommunerna att utöva sin rätt till självstyrelse.
          </note>
          <note>
            Många brister i kommunsektorns verksamhet har sin viktigaste
            orsak i otillräckliga ekonomiska resurser, inte i dåliga lokalpolitiker.
            Den kommunala självstyrelsen måste bekräftas av en stabil och
            tillräcklig skattebas. I annat fall ökar beroendet av staten och
            den kommunala självstyrelsen minskar. Enligt vår mening ska självstyrelsen
            så långt som möjligt kopplas till ett ekonomiskt oberoende. Det
            kan ske genom att staten, via exempelvis skattelindring, i större
            utsträckning tillämpar skattereduktion och inte avdrag från den
            beskattningsbara inkomsten. Då skulle statens skatteintäkter reduceras
            och inte kommunsektorns. En större andel av kommunsektorns finansiering
            är kopplad till den ekonomiska utvecklingen i landet.
          </note>
          <note>
            För att stärka kommunsektorns självförsörjning vill Kristdemokraterna
            också avskaffa den statliga fastighetsbeskattningen och i stället
            införa en kommunal fastighetsavgift.
          </note>
          <note>
            Det tillskott som nu aviseras i form av bibehållet och utökat
            sysselsättningsstöd innebär ett välkommet ekonomiskt tillskott.
            Kommunsektorn ges nu en hygglig chans att undvika försämringar
            inom vården och skolan. Men med det nyligen beslutade ökade arbetsgivaransvaret
            för sjukskrivningskostnaderna äts en del av de här pengarna upp.
            Det drabbar kommunsektorn hårdare än andra arbetsgivare. Det vet
            vi. Därför sade också kommunsektorn nej till förslaget till beslut
            om den här avgiften i remissyttrandet.
          </note>
          <note>
            I våras var situationen den att regeringen beslutade att under
            löpande verksamhetsår dra in tidigare aviserat statsbidrag till
            kommunsektorn. Då handlade det om 2,6 miljarder. Det medförde
            en våg av varsel och framför allt oro bland brukare och personal.
            Oron ledde också till än högre sjukskrivning hos personalen i
            kommunsektorn.
          </note>
          <note>
            Den ryckighet och det planlösa förhållningssätt som regeringen
            visar gentemot kommunsektorn är samhällsekonomiskt kostsamt och
            minskar effektiviteten. Trots de senaste tio årens stora påfrestningar
            har kommunsektorn genomfört en betydande strukturomvandling. Vi
            menar att det inte hade varit möjligt utan den kommunala självstyrelsen,
            även om den naggas i kanten mer och mer. Det finns en utvecklingskraft
            i det handlingsutrymme som självstyrelsen ger. I takt med den
            socialdemokratiska regeringens allt klåfingrigare detaljstyrning
            minskar sektorns möjligheter att klara de påfrestningar som uppkommer
            framöver. Den här klåfingrigheten måste upphöra, som vi ser det.
          </note>
          <note>
            Socialdemokraternas fördomar om att inte någon annan än kommuner
            och landsting kan utföra välfärdstjänster är mycket skadliga och
            har ökat kostnaderna för kommunsektorn. Sätt stopp för alla stopplagstankar
            för kommunsektorns bästa, säger vi. Vi kristdemokrater vill hävda
            att icke vinstdrivande företag med ideell grund, personalkooperativ
            och vinstdrivande privata företag kan tillföra såväl ekonomisk
            som ideell nytta, och dessutom mycket stor nytta. Offentligt finansierade
            tjänster måste kommunsektorn ha mod att i högre grad lägga ut
            på andra utförare än sina egna enheter. Då ska inte regeringen
            lägga fingrarna emellan. Detta kommer att öka förutsättningarna
            för förnyelse och förändring och radikalt minska kostnaderna för
            skattebetalarna. För Kristdemokraterna är kommunmedborgarnas behov
            av trygghet och valfrihet i fokus oavsett driftsformer.
          </note>
          <note>
            Fru talman! Jag avslutar med att yrka bifall till reservation
            4.
          </note>
          <note type="speaker">
            Anf. 106 JÖRGEN JOHANSSON (c):
          </note>
          <note>
            Fru talman! Kommun- och Landstings-Sverige ser ljust på framtiden.
            Regeringen har gett dem nya pengar, mer pengar. Men de ser inte
            att det är lånade pengar, och lånade pengar ska betalas tillbaka.
            Frågan är bara vem som ska betala tillbaka och när notan kommer.
          </note>
          <note>
            Jag har under hösten frågat ett otal kommunala och landstingskommunala
            förtroendevalda och företagsledare vad de märker av konjunkturen.
            Alla har samfällt svarat: Vilken konjunktur?
          </note>
          <note>
            I ett läge där det bedöms vara högkonjunktur märker inte ens
            de som arbetar i verkligheten något av den. Det är då man ska
            samla i ladorna för att klara kommande prövningar i lågkonjunktur.
            I den här högkonjunkturen går regeringen ut och ger och lovar
            mer pengar till kommunerna under planperioden. Det är pengar som
            egentligen inte finns, alltså lånade pengar. Man kan fråga sig
            vad vi som lagstiftare menar med begreppet god ekonomisk hushållning.
            Jag är övertygad om att det är många som skulle kunna likna det
            här förhållandet med Ebberöds bank.
          </note>
          <note>
            Kommuner och landsting har haft svåra år. Behovet av mer pengar
            är framträdande. Jag vill repetera det. Behovet av pengar är framträdande.
            Men också behovet av nytänkande och förändring i den kommunala
            verksamheten är och har varit stort. Det är bara att hoppas att
            det här förändringsarbetet inte stannar upp nu när man ser att
            det kommer pengar från ovan. Jag hoppas kort sagt att kommunpolitikerna
            ser den parentes av penningtillskott som regeringen nu ger dem.
            Med den politiska inriktning som regeringen nu har sett i ett
            helhetsperspektiv är det en parentes.
          </note>
          <note>
            Vi i Centerpartiet har ett budgetalternativ som ger kommunerna
            riktiga pengar. Det ger kommunerna rätten att själva bestämma
            över sin verksamhet och rätten att ta hand om frukterna av den
            tillväxt de själva kan skapa i sina kommuner och landsting.
          </note>
          <note>
            I Centerpartiets budgetförslag är det inte frågan om någon överprövning
            av den politiska hanteringen i kommunerna från regeringens sida.
            Vi i Centerpartiet tror och litar på våra folkvalda.
          </note>
          <note>
            Vårt budgetförslag innebär en radikal förändring av synen på
            budgetarbetet. I stället för att skicka pengar fram och tillbaka
            ger vi kommunerna rätten att själva ta hand om pengarna redan
            vid källan. Det innebär att tillväxten i skattebasen dessutom
            tillfaller kommunerna. Många av de problem som vi diskuterar,
            som generella respektive riktade statsbidrag, bidrag som bibehåller
            den nominella prisnivån och ständiga överlastningar av ansvar
            utan medskick av pengar, skulle försvinna med Centerpartiets modell.
            Det skulle bli klara och tydliga ansvars- och kostnadsgränser
            mellan de olika politiska nivåerna. Det skulle bli ett reellt
            kommunalt självstyre.
          </note>
          <note>
            Ofta när jag lyssnar på sakdebatten här i kammaren får jag intrycket
            att det är en debatt som förs på fel ställe. Det är alltför ofta
            en debatt som hör hemma i kommunfullmäktige som förs i den här
            salen. Många borde fråga sig vad det är vi ska besluta om här
            och vad som ska beslutas i annan församling. Jag tror att ett
            tydliggörande av ansvars- och kostnadsområden skulle vitalisera
            debatten såväl här i kammaren som i övriga politiska församlingar.
          </note>
          <note>
            Ett stort problemområde i dagens Kommun-Sverige är LSS-frågan.
            Kostnadsutvecklingen på det här området har varit betydligt större
            än intäktssidan. Antalet personer med stöd- och servicebehov har
            dessutom ökat.
          </note>
          <note>
            Det utjämningssystem som nu finns ska ha ett basår för den framtida
            beräkningen av kostnadsfördelningen. Här har valet stått mellan
            år 2002 respektive 2003. Som jag ser det är det naturligast att
            välja det år som ligger närmast i tiden för att man ska vara anpassad
            till verkligheten, det vill säga den senast kända verkligheten.
            Nu har regeringen aviserat att det i stället är år 2002 som kommer
            att bli basår. Effekten blir enorm för vissa kommuner.
          </note>
          <note>
            I vissa kommuner uppstår underskott på motsvarande kronor på
            den kommunala utdebiteringen. Andra blir överösta med pengar som
            de givetvis har behov av men knappast just för LSS. Det finns
            exempel på kommuner som får en överkompensation motsvarande 1:50
            på utdebiteringen på skatten.
          </note>
          <note>
            Det är alltså inte ett bra system som införs. Det bör skyndsamt
            ses över. Förhoppningen är att det görs senast i samband med utredningen
            om LSS som nu har startat. De bör prioritera den översynen. Förhoppningen
            är att den utredningen dessutom kommer fram till att det för såväl
            de funktionshindrade som för kommunerna vore mer lämpligt att
            staten hade huvudmannaskapet för den här verksamheten.
          </note>
          <note>
            Fru talman! Regeringen aviserar i budgeten att man ska stödja
            sammanslagningen av kommuner. Som jag ser det rimmar det illa
            med målet om att det ska bli 10 000 fler förtroendevalda.
          </note>
          <note>
            Jag är väl medveten om kommunernas ekonomiska problem, de demokratiska
            avarter som florerar bland våra kommuner och den aktiva viljan
            från de lokalt och regionalt folkvalda att utveckla demokratin,
            inte avveckla den. Det fordras dock aktiva åtgärder.
          </note>
          <note>
            Som jag ser det är behovet av förändringar mest framträdande
            inom landstingssektorn. Det är dags att skyndsamt se till att
            regionaliseringen i landet skjuter fart. De försöksverksamheter
            som pågår i dag bör permanentas. De områden som naturligt kan
            ses ha ett samröre bör ges förtur, före Ansvarsutredningens långdragna
            hantering, att kunna bilda en funktionell region som mer aktivt
            kan ges förutsättningar att klara sina åtaganden inom exempelvis
            hälso- och sjukvårdsområdet.
          </note>
          <note>
            Utjämningssystemet är en väsentlig del av den kommunala verksamheten.
            Den modell som nu införs vid årsskiftet har Centerpartiet avvisat.
            Vi anser att den gamla modellen var dålig, men även den nya modellen
            är dålig. Vi vill ha ett långsiktigt hållbart skatteutjämningssystem
            där såväl de tätbefolkade som de mer glesbefolkade kommunerna
            får ett rimligt utjämningssystem. Vi har hanterat den frågan tidigare
            i debatten i kammaren, varför jag inte går ytterligare in på den.
          </note>
          <note>
            Dagens situation med finansiering via lånade bidrag med risk
            för ekonomiska bortfall innebär ett stort vågspel för våra kommuner
            och landsting. De stabila planeringsförutsättningar som Kommun-
            och Landstingsförbunden ständigt efterlyser saknas. Behovet av
            nytänkande, effektiviseringar och satsningar där varje krona hamnar
            på rätt plats är framträdande i våra kommuner och landsting. Här
            finns inte plats för några dogmatiska låsningar. Här gäller i
            stället att göra det bästa möjliga för befolkningen. Låsningar
            som exempelvis stopplagen inom vården hör därför till ett föråldrat
            tänkande. Det viktiga är att värna omvårdnaden om våra behövande
            medmänniskor i stället för att värna om glas och betong.
          </note>
          <note>
            Fru talman! Centerpartiets budgetförslag har mycket av det nytänkande
            jag har redovisat. Jag delar givetvis samtliga skrivningar från
            Centerpartiet i ärendet men yrkar av tidsskäl bifall endast till
            reservationerna 4 och 9.
          </note>
          <note type="speaker">
            Anf. 107 SONIA KARLSSON (s):
          </note>
          <note>
            Fru talman! Först vänder jag mig till Tomas Högström. Att utjämningssystemet
            är ett ekonomiskt problem för kommunerna kan endast en moderat
            påstå som är motståndare till ett rättvist kommunalt utjämningssystem.
          </note>
          <note>
            När jag lyssnar på Lars Lindén har jag ännu svårare att förstå
            hur det kommer sig att Kristdemokraterna minskar statsbidragen
            till kommunerna vad gäller socialbidragskostnaderna samt föreslår
            att arbetslösa inte längre ska få avgiftsfri förskola. Det blir
            väldigt märkligt när man lyssnar på Lars Lindén.
          </note>
          <note>
            Vården, skolan och omsorgen är kärnan i den socialdemokratiska
            välfärdspolitiken. Alla sjuka ska snabbt och effektivt få hjälp.
            Vi vill ha en skola som ger alla elever kunskap och trygghet.
            Äldre ska mötas med respekt och omtanke. Välfärden ska hålla hög
            kvalitet och vara tillgänglig för alla.
          </note>
          <note>
            Det är våra kommuner och landsting som står för välfärdens vardagsarbete.
            En bra utbildning och trygga uppväxtvillkor för alla barn och
            ungdomar är viktiga för tillväxt och framsteg, och detta bör alla
            kommuner kunna erbjuda sina medborgare. Vi vet dock att landets
            kommuner och landsting har mycket olika förutsättningar att kunna
            bereda sina medborgare en bra kommunal service. Därför, Tomas
            Högström, är det kommunala utjämningssystemet en förutsättning
            för reell självstyrelse i landets alla kommuner.
          </note>
          <note>
            Att Sveriges kommuner ger en service till sina medborgare som
            på många sätt är unik genom sin kvalitet, precis som Gunnar Nordmark
            sade, sin omfattning och sin mångsidighet vet vi sedan tidigare.
            Men det uppmärksammas även av granskare utifrån.
          </note>
          <note>
            I en rapport som Moodys, ett av de internationellt ledande kreditvärderingsinstituten,
            presenterade i förra veckan framhålls att svenska kommuner och
            landsting förmodligen har mer långtgående ansvar än några andra
            regionala myndigheter i Europa, att den största delen av de offentliga
            utgifterna fördelas på regional nivå och att systemet med lokalt
            självstyre är ett av de starkaste i världen. Moodys pekar också
            på det ekonomiska utjämningssystemet som en faktor bakom kommunernas
            starka ställning som också möjliggör att alla invånare i Sverige
            har tillgång till en bra skola, vård och omsorg.
          </note>
          <note>
            Genom att vi från nästa år sammanför utjämningssystemet, det
            generella statsbidraget och vissa specialdestinerade statsbidrag
            med det beslut om utjämningssystemet vi tog i riksdagen den 27
            oktober kan det statliga stödet på ett tydligare sätt riktas till
            de delar av landet som har mindre goda förutsättningar. Detta
            gör statens ansvar för finansieringen tydligare, samtidigt som
            vi bibehåller en långtgående utjämning av skillnader i beskattningsbara
            inkomster och strukturella kostnadsskillnader. Detta är ett led
            i kampen för välfärden.
          </note>
          <note>
            Utjämningssystemet är en förutsättning för att välfärden ska
            kunna vara likvärdig över hela landet. Som Moodys påpekar är utjämningssystemet
            en faktor bakom de svenska kommunernas starka ställning, med en
            utjämning som tar hänsyn till både skatteunderlag och kostnaderna
            för de verksamheter som varje kommun tillhandahåller.
          </note>
          <note>
            När kommunernas och landstingens ekonomiska situation försvagades
            av den senaste lågkonjunkturen hade vi stor glädje av den sanering
            av de offentliga finanserna som vi gjorde under senare delen av
            1990-talet. Då skapade vi nämligen ett utrymme som vi nu kan använda
            för att öka resurserna till kommuner och landsting.
          </note>
          <note>
            Därför har finansutskottet vid ett antal tillfällen ställt sig
            bakom regeringens förslag att tillföra kommunsektorn ytterligare
            resurser för att klara nödvändiga satsningar. De förstärkningar
            som regeringen nu föreslår innebär att kommuner och landsting
            får stärkta resurser under det kommande året för att säkra en
            god vård, omsorg och skola.
          </note>
          <note>
            I Kommun- och Landstingsförbundens ekonomiska rapport från november
            i år redovisas att ekonomin ser ljusare ut för kommuner och landsting
            2005 och 2006. Man konstaterar att det i budgetpropositionen föreslås
            att det generella sysselsättningsstödet successivt höjs för att
            2006 nå en nivå motsvarande 49 öre på skatten. För min hemkommun
            Motala innebär det ca 25 miljoner kronor ytterligare till skola,
            vård och omsorg. Eftersom även skatteunderlaget ökar med stigande
            sysselsättning, fler arbetade timmar och bättre konjunktur ger
            det kommuner och landsting betydligt bättre ekonomiska förutsättningar
            de närmaste åren, allt enligt rapporten.
          </note>
          <note>
            Regeringens budgetförslag innebär att statsbidragen till kommuner
            och landsting ökar med sammantaget över 11 miljarder kronor de
            två kommande åren jämfört med 2004. Det ger bättre förutsättningar
            för att värna kvaliteten i skolan, vården och omsorgen.
          </note>
          <note>
            Redan i år har vi ökat sysselsättningsstödet till kommuner och
            landsting med 1 500 miljoner kronor för att värna sysselsättningen.
            För 2005 förstärks stödet med 6 000 miljoner kronor till 7 500
            miljoner kronor. För 2006 beräknas stödet till 7 000 miljoner
            kronor.
          </note>
          <note>
            Det satsas också 1 700 miljoner kronor på införandet av en vårdgaranti
            samt ökade resurser till psykiatrin och missbruksvården.
          </note>
          <note>
            450 miljoner kronor avsätts 2005 för kompetensutveckling av personal
            inom vård och äldreomsorg. Detta är ett medel för att bland annat
            underlätta generationsskiftet.
          </note>
          <note>
            Satsningen på 15 000 fler lärare och annan personal i skolan
            fullföljs. En satsning på 6 000 fler anställda i förskolan påbörjas
            nästa år.
          </note>
          <note>
            Vad gäller det hivpreventiva arbete som bedrivs i storstadsregionerna
            föreslår finansutskottet att medel inom anslaget för särskilda
            insatser 2005 får avsättas till detta samt att stödets omfattning
            bör motsvara de anslagsmedel som anvisades för innevarande år,
            det vill säga 90 miljoner kronor. Finansutskottet delar samtidigt
            regeringens bedömning att insatserna för bekämpning av hiv/aids
            tillhör kommunernas och landstingens ansvarsområden.
          </note>
          <note>
            Motioner som har tagit upp frågorna om förutsättningar för kommunal
            verksamhet, finansieringsprincipen och det kommunala självstyret
            omfattas av den pågående översyn av strukturen och ansvarsfördelningen
            inom staten och mellan staten, landstingen och kommunerna som
            genomförs av Ansvarskommittén. Finansutskottet anser att utredningens
            resultat ska inväntas, varför motionerna avstyrks.
          </note>
          <note>
            Trots att riksdagen så sent som den 27 oktober i år som jag nämnde
            har behandlat regeringens förslag till ändringar i det kommunala
            utjämningssystemet har ett antal motionsyrkanden väckts angående
            utjämningens överensstämmelse med grundlagen, statens ansvar för
            utjämningssystemet med mera. Utskottet avstyrkte snarlika motionsyrkanden
            när riksdagen antog det nya utjämningsförslaget, och vi har inte
            ändrat uppfattning i dessa frågor. Jag vill dock understryka att
            såväl nuvarande utjämningssystem som det nya utjämningssystemet
            har granskats av Lagrådet, som inte har gjort några anmärkningar
            i anslutning till grundlagsfrågan. Utjämningssystemets grundlagsenlighet
            är enligt utskottets mening ställd utom allt tvivel.
          </note>
          <note>
            Vad gäller förslag om breddning av kommunala skattebaser konstaterar
            utskottet att kommunsektorns samlade skatteintäkter 2003 täckte
            nästan 90 % av sektorns totala verksamhetskostnader och de generella
            statsbidragen drygt 10 %. Detta innebär att skatteintäkternas
            bidrag för att täcka kostnaderna i kommunsektorn ökade med ca
            3 procentenheter jämfört med 2002. Skatteintäkterna är således
            den helt dominerande och växande inkomstkällan för såväl kommuner
            som landsting.
          </note>
          <note>
            Även vid internationella jämförelser har Sveriges kommuner en
            stor andel av sin finansiering från egna skatteinkomster. Det
            framkommer också i Moodys rapport.
          </note>
          <note>
            Sammantaget innebär regeringens förslag att kommun- och landstingssektorn
            får stärkta resurser under det kommande året för att säkra en
            god vård, omsorg och skola. Det är ett viktigt tillskott, särskilt
            med hänsyn till de framtida ökade behoven av kommunal verksamhet.
          </note>
          <note>
            Vad gäller oppositionspartiernas förslag innebär Moderaternas
            politik att kommunernas resurser minskar redan nästa år. För att
            täcka detta underskott föreslår Moderaterna höjda avgifter i barnomsorgen,
            i sjukvården och för läkemedel. Det är alltså de sjuka och barnfamiljerna
            som tvingas stå för era satsningar på kommunerna, Tomas Högström.
            Dessutom minskar ni anslaget till särskilda insatser i kommuner
            och landsting med 500 miljoner kronor.
          </note>
          <note>
            Folkpartiet minskar anslaget för särskilda insatser i kommunerna
            med 580 miljoner kronor. Dessutom, Gunnar Nordmark, vill ni förbjuda
            kommunala koncernbildningar. Ni drar in 2 miljarder till staten
            i form av ökade skatteintäkter, vilket gör att kommunernas resurser
            krymper med ca 2 miljarder kronor.
          </note>
          <note>
            Också Kristdemokraternas förslag innebär att kommunernas resurser
            minskas väsentligt.
          </note>
          <note>
            Även Centerpartiet minskar kraftigt bidraget till särskilda insatser
            i kommunerna.
          </note>
          <note>
            Utskottet anser att det inte är möjligt att minska anslaget till
            särskilda insatser på ett sådant sätt. I stället måste medel reserveras
            för tillfälliga bidrag till kommuner och landsting för att kunna
            trygga den enskilda kommunens ekonomi i en krissituation.
          </note>
          <note>
            Fru talman! Jag ber att få yrka bifall till finansutskottets
            förslag och avslag på alla reservationer.
          </note>
          <note type="speaker">
            Anf. 108 TOMAS HÖGSTRÖM (m) replik:
          </note>
          <note>
            Fru talman! Jag begärde replik med anledning av Sonia Karlssons
            påstående när det gällde det moderata motståndet mot ett rättvist
            kommunalt utjämningssystem. Vi är inte alls motståndare. Men vi
            har andra förslag. Dem har vi också redovisat i samband med att
            vi behandlade förslagen under hösten.
          </note>
          <note>
            Visst finns det problem med det Sonia Karlsson kallar ett rättvist
            kommunalt utjämningssystem så som det fungerar i dag. Visst finns
            det problem med det. Då är det väl bara att erkänna det. Annars
            kan jag redovisa den lista för Sonia Karlsson som vi tidigare
            har diskuterat och som många kommunalt förtroendevalda står bakom,
            även kommunalt förtroendevalda med socialdemokratisk partibeteckning.
          </note>
          <note>
            Sedan är det i vanlig ordning så att det Socialdemokraterna gör
            är att beskriva nuläget, medan många av oss andra när vi debatterar
            har ett framtidsperspektiv där vi redovisar vilka utmaningar vi
            står inför. Det är med det som baktanke vi lägger fram våra förslag,
            därför att vi står inför utmaningar som vi inte kan lösa med dagens
            förslag och med de resultat vi ser i dag. Det går inte att fortsätta
            med den politik som bedrivs nu utan vi behöver nya grepp. Det
            har vi också lagt fram förslag om.
          </note>
          <note>
            Jag förstår att Sonia Karlsson naturligtvis har problem med de
            moderata förslagen och det moderata budgetalternativet med tanke
            på den omorientering vi har gjort och den uppstramning som också
            har skett av vårt förslag. Till det har vi också använt oss av
            riksdagens utredningstjänst, som åtminstone jag förlitar mig på
            i större utsträckning än på Sonia Karlssons uträkningar. Och jag
            hävdar fortfarande att Moderata samlingspartiet tillför kommunerna
            pengar.
          </note>
          <note type="speaker">
            Anf. 109 SONIA KARLSSON (s) replik:
          </note>
          <note>
            Fru talman! Det är väl inte så konstigt om vi pratar om nuläget,
            eftersom det är statsbidraget till kommunerna för nästa år som
            det handlar om.
          </note>
          <note>
            Sedan är det viktigt att vi också ser framåt. Det som kommuner
            och landsting nu konstaterar är att de ser ganska positivt på
            de närmaste åren vad gäller ekonomin.
          </note>
          <note>
            Visst, Tomas Högström, ni satsar mer pengar på kommunerna i år.
            Alla andra år har ni ju dragit ned ett antal miljarder kronor.
            Men problemet är ju att er politik bygger på att kommunerna ska
            få ökade intäkter genom högre avgifter på läkarbesök, mediciner
            och dagis.
          </note>
          <note>
            En sänkning av utbetalningarna från a-kassa, sjukförsäkring,
            förtidspension och föräldraförsäkring leder till att fler hamnar
            under socialbidragsnormen. Ni finansierar era satsningar på kommunerna
            genom att färre har råd att gå till läkaren. På vilket sätt är
            det en satsning på vård och omsorg? Hur många färre sjuka ska
            ha möjlighet att söka sjukvård för att Moderaternas kalkyl ska
            gå ihop?
          </note>
          <note type="speaker">
            Anf. 110 TOMAS HÖGSTRÖM (m) replik:
          </note>
          <note>
            Fru talman! Det här betänkandet handlar inte bara om nuläget
            utan det handlar i allra högsta grad om den framtid som vi går
            till mötes. Det är visserligen en titt i backspegeln om man ser
            till den redovisning som finns i regeringens skrivelse. Men där
            finns också beskrivningar av tänkbara utvecklingsscenarier som
            Sonia Karlsson väljer att helt negligera. Då är det faktiskt bra
            att jag i mitt anförande hänvisar till den nyutnämnde finansministern,
            som erkänner de problem som vi med våra förslag försöker att åtgärda.
          </note>
          <note type="speaker">
            Anf. 111 SONIA KARLSSON (s) replik:
          </note>
          <note>
            Fru talman! Kommun- och Landstingsförbunden är ganska lugna nu.
            För åren 2005 och 2006, och faktiskt för de närmaste 1015 åren,
            anser de att det är en så bra ålderssammansättning att det ser
            skapligt ut för ekonomin i kommuner och landsting. Men därefter
            blir det svårare. De säger att antalet invånare över 85 år kommer
            att fördubblas på 30 år.
          </note>
          <note>
            Det är klart att vi där har ett problem, och där måste vi ha
            olika förslag. Givetvis måste vi se på detta långsiktigt, och
            det gör vi också. Men i det närmaste perspektivet är det ändå
            så att ni tycker att det är rättvist och rimligt att höja avgiften
            för medicin och sjukvård, och det ska pensionärerna betala för
            att kommunerna ska få mer pengar. Då kan man undra varför det
            är bättre än att vi gör det tillsammans via skattsedeln.
          </note>
          <note>
            Dessutom måste jag motsäga alla de här uppgifterna. Problemet
            var ju att vi inte fick era tabeller förrän dagen innan vi skulle
            justera. De fanns inte med i er motion tidigare. Det är ändå så
            att ni inte har tagit hänsyn till de effekter som socialbidragen
            har på era förslag. Sänkta ersättningsnivåer ökar socialbidragsberoendet
            och kostnaderna för kommunerna. Den ökade kostnaden bedömer vi
            som ungefär 500 miljoner per år. Det blundar ni för, men det kan
            inte våra kommunpolitiker göra.
          </note>
          <note type="speaker">
            Anf. 112 JÖRGEN JOHANSSON (c) replik:
          </note>
          <note>
            Fru talman! Jag håller med Sonia Karlsson om att välfärden ska
            ha en bra kvalitet. Jag håller också med om att Kommun- och Landstingsförbunden
            i dagsläget är tämligen nöjda. De har som sagt fått pengar. Men
            det är lånade pengar. 167 miljoner kronor om dagen i tre år kommer
            regeringen att låna. Inför nästa år kommer man, enligt Ekonomistyrningsverket,
            att spräcka utgiftstaket med 4 miljarder.
          </note>
          <note>
            Det är naturligtvis lätt att konsumera om det är någon annan
            som betalar. Samtidigt måste vi se problemet i vitögat och fundera
            över hur vi går vidare. Som jag ser det måste vi göra en förändring
            av skattebasen för kommunerna. Frågan är bara hur Sonia Karlsson
            tänker se till att den här notan reds ut i slutändan.
          </note>
          <note>
            Det Kommun- och Landstingsförbunden också säger är att man vill
            ha långsiktigt hållbara förutsättningar. Man har problemet med
            ohälsan, man har problemet med demografin, man har problemet med
            att stimulera företagande, och så vidare, alltså helhetssynen
            på i stort sett hela samhällsbilden. Men vad har Sonia Karlsson
            för lösningar?
          </note>
          <note>
            Jag noterar att vi återigen är inne i en utjämningsdebatt. Den
            debatten har vi klarat av, och jag hoppas att vi inte hamnar i
            den igen utan i stället mer i den framtidsinriktade debatten.
          </note>
          <note type="speaker">
            Anf. 113 SONIA KARLSSON (s) replik:
          </note>
          <note>
            Fru talman! Det sista kan jag hålla med om. Vi har fattat ett
            beslut, och vi kommer att ha ett bra utjämningssystem från nästa
            år. Det behöver vi inte diskutera just nu.
          </note>
          <note>
            Försök inte att måla upp, Jörgen Johansson, att ekonomin skulle
            vara så dålig i Sverige. Sverige hör till de länder i Europa som
            har överskott i de offentliga finanserna. Det är bara fyra länder
            som har det i EU inget av de stora länderna.
          </note>
          <note>
            Låt oss titta på en jämförelse i fråga om statsskuld och liknande.
            Enligt stabilitetspakten ska det vara fråga om högst 60 % av BNP.
            Vi är nu nere på 49 %, och den kommer att sjunka. Den är halverad
            sedan 1994 när ni hade regeringsmakten.
          </note>
          <note>
            Vad behöver vi göra? Ekonomin går bra, investeringar kommer i
            gång. Men det är arbetsmarknaden som inte har kommit i gång än,
            och arbetslösheten är för hög. Det är det vi måste överbrygga
            genom att göra satsningarna på kommuner och landsting. Precis
            som Jörgen Johansson sade ser kommuner och landsting framåt med
            tillförsikt de närmaste åren.
          </note>
          <note type="speaker">
            Anf. 114 JÖRGEN JOHANSSON (c) replik:
          </note>
          <note>
            Fru talman! Vi har trots allt en högkonjunktur. Samtidigt lånar
            regeringen enorma pengar. Det är inte så man föreställer sig att
            man ska behöva agera i en högkonjunktur. Det är då man ska samla
            i ladorna för att klara framtiden.
          </note>
          <note>
            Vi har en försvarsdebatt där vi ska försöka klämma fram så mycket
            pengar som möjligt för att få resurser till andra områden, och
            så vidare. Jag tror inte att det är den ljusblå situation som
            Sonia Karlsson vill måla upp.
          </note>
          <note>
            Jag hoppar över till LSS-sidan och basåren. Jag tycker att de
            är intressanta. Jag ska jämföra tre kommuner.
          </note>
          <note>
            Alingsås har ett behov på 25 miljoner kronor för sin LSS-verksamhet.
            Har man 2003 som basår får man 21,7 miljoner. Har man 2002 får
            man 46 miljoner. Behovet är 25.
          </note>
          <note>
            Mellerud har ett behov på 2,8 miljoner. Har man 2003 som basår
            får man 1,8, och har man 2002, som man nu har, får man 19,7. Det
            motsvarar 1:50 mer på skatten än vad man har behov av.
          </note>
          <note>
            Lilla Edet fick i utredningen när man tittade på utjämningssystemet
            en aviserad intäkt på 9 miljoner. Nu ska 2003 användas, och i
            stället får man i realiteten minus 7,1 och för 2002 minus 1,8.
          </note>
          <note>
            På något sätt måste man ändå hamna i samma härad som utgiftssidan
            vad gäller inkomstsidan. Det är någon annan som ska betala notan.
            Systemet är inte bra och behöver ses över. Jag skulle vilja ha
            en kommentar.
          </note>
          <note type="speaker">
            Anf. 115 SONIA KARLSSON (s) replik:
          </note>
          <note>
            Fru talman! Jag säger återigen, Jörgen Johansson: Sverige har
            en bra ekonomi, särskilt om vi jämför med våra länder inom EU.
            Vi ser att investeringarna är på väg, och det är på väg att bli
            bättre på arbetsmarknaden. Men det är därför vi har med i budgeten
            att det här är så viktigt att överbrygga i och med att vi har
            för hög arbetslöshet. Vi gör inte som ni inom den borgerliga maktalliansen.
            Vi låter inte arbetslösheten bli vad den blir. Det är därför vi
            menar att det är möjligt att tumma lite på överskottsmålet och
            i stället sätta in effektiva medel för att motverka arbetslösheten.
            Det är socialdemokratisk politik.
          </note>
          <note>
            Sedan var det frågan om LSS. Först är det utredningen. Jag vill
            berätta för Jörgen Johansson att först och främst ska beslut enligt
            LSS fattas så nära medborgarna som möjligt. Jag bedömer att det
            av det skälet inte ska vara statligt. Jag kan informera om att
            regeringen ska ge SCB ett uppdrag att se över hur det går att
            jämna ut över åren så att det inte blir de svängningar Jörgen
            Johansson hänvisade till. Det är på gång.
          </note>
          <note type="speaker">
            Anf. 116 LARS LINDÉN (kd) replik:
          </note>
          <note>
            Fru talman! Sonia Karlsson refererade till en undersökning där
            det kommunala självstyret hade fått beröm. Det var viktigt. Det
            håller jag med om. Det är märkligt om du inte inser att det kommunala
            självstyret har naggats i kanten år från år. Kommunerna har så
            klart inte fått kompensation för en mängd åtgärder som regeringen
            har fattat beslut om.
          </note>
          <note>
            Jag har varit kommunpolitiker i 27 år. Jag vet inte hur länge
            sedan du var med i kommunpolitiken, men om du går till Kommunförbundet
            och träffar s-politiker skulle de nog tala om för dig att jag
            har mer rätt än vad du har i det här fallet.
          </note>
          <note>
            Självstyret har blivit mindre och mindre värt. Det är det som
            är negativt.
          </note>
          <note>
            Genom en passiv alkoholpolitik skapar ni ökade kostnader både
            för kommuner och för landsting. Det är inga små summor. Det är
            katastrofalt. Socialnämnderna i många kommuner har röda siffror,
            och landstingen får ta hand om fler och fler människor som är
            skadade av alkoholrelaterade sjukdomar. Då föreslår regeringen
            lägre skatter på alkohol på Systembolaget. Det är ypperligt. Då
            kommer problemen att minska med en gång, eller hur?
          </note>
          <note type="speaker">
            Anf. 117 SONIA KARLSSON (s) replik:
          </note>
          <note>
            Fru talman! Jag vill påminna om att det är statsbidragen till
            kommunerna vi ska diskutera i dag.
          </note>
          <note>
            Det är alltid en diskussion mellan kommun- och landstingsförbund
            och även med regeringssidan om fördelningen. Det är därför vi
            har finansieringsprincipen, som ni hänvisar till ofta. Det är
            faktiskt den som används. Det är därför det var fel när Lars Lindén
            påstod i sitt anförande att vi drog in 2,6 miljarder av statsbidraget
            förra året. Vi använde finansieringsprincipen, som ni brukar hänvisa
            till. Det var en reglering efter pensionsreformen som gör att
            pensionärerna numera betalar skatt på sin pension, varför kommunerna
            får en bredare skattebas. Då reglerar vi det via statsbidragen
            helt enligt finansieringsprincipen.
          </note>
          <note type="speaker">
            Anf. 118 LARS LINDÉN (kd) replik:
          </note>
          <note>
            Fru talman! Det var inte precis någonting kommunerna hade budgeterat.
          </note>
          <note>
            Jag tänkte ta upp hur ni alltid försöker bromsa att skattefinansierade
            tjänster i kommuner och landsting inte läggs ut på entreprenad.
            Det tycker ni tydligen är viktigt. Det får inte hamna några skattepengar
            i fickorna på privata företag. Det låter kraftfullt.
          </note>
          <note>
            Tror du skattebetalarna tycker att det är bättre att en massa
            extra pengar ska hamna i verksamheter som inte skulle behövas
            egentligen? Det är ständigt röda siffror i olika verksamheter.
          </note>
          <note>
            I min röda kommun är 60 % socialdemokrater och vänsterpartister.
            Där har vi två vårdcentraler. Båda har gått med jätteförluster
            i många år. Nu lades den ena ut på entreprenad eftersom man var
            tvungen att testa något nytt. Helt plötsligt går den med 11 ½
            miljon i plus. Tror du nu att det röda Timrå kräver att landstinget
            ska ta tillbaka verksamheten? Det är precis tvärtom. Nu kräver
            man att Timrå vårdcentral också ska läggas ut på entreprenad.
          </note>
          <note>
            Men ni ska genomföra stopplagar. Det är precis tvärtom mot vad
            svenska folket vill, innerst inne när de har sett skillnaden.
            Vinst är en medalj för att man har lyckats med en verksamhet.
            Vinsten på vårdcentralerna i Timrå används inte för att stoppa
            i fickorna utan för att se till att verksamheten blir bättre.
            Annars får man inte behålla entreprenaden.
          </note>
          <note type="speaker">
            Anf. 119 SONIA KARLSSON (s) replik:
          </note>
          <note>
            Fru talman! De senaste åren har antalet anställda i kommunerna
            ökat med 50 000. Antalet anställda i just privata verksamheter
            har ökat med 40 000. Att påstå att vi inte har mångfald och inte
            har privata alternativ är inte alls sant. Många kommuner har en
            stor del av sin äldreomsorg hos privata entreprenörer.
          </note>
          <note>
            Jag vet inte om Lars Lindén försöker att undvika att prata om
            Kristdemokraternas politik. Jag frågar mig hur det kommer sig
            att ni först och främst drar ned på socialbidragskostnaderna.
            Ni minskar statsbidragen till kommunerna. Sedan låter ni kommunerna
            betala de lägre sjuklönerna två gånger. Det jag tycker är allra
            mest anmärkningsvärt är att ni drar in 1,7 miljarder nästa år,
            och sedan säger ni att de arbetslösa ska betala för barnomsorgen.
            Jag känner inte igen mig. Är det medkännandepolitik att belasta
            dem som har det svårast? Det är de som Lars Lindén stod och pratade
            om i sitt inledningsanförande, och sedan är det på punkt efter
            punkt med hjälp av dem ni finansierar er budget.
          </note>
          <note type="speaker">
            Anf. 120 GUNNAR NORDMARK (fp) replik:
          </note>
          <note>
            Fru talman! Jag måste ge Sonia Karlsson rätt i en hel del. Svensk
            ekonomisk tillväxt är jämfört med andra länders inom EU i dag
            god. Det är en anledning till oro. När vi tittar på hur det ser
            ut är det en miljon människor som i en högkonjunktur står utanför
            den ordinarie arbetsmarknaden. Om vi tittar på kommuner och landsting,
            som under de senaste två åren har höjt skatten med närmare 1 kr,
            går man trots detta med förlust med ungefär 5 miljarder i år,
            i en högkonjunktur. Man klarar sitt resultat för nästkommande
            år bland annat därför att staten i en högkonjunktur med lånade
            pengar hjälper till att finansiera kommunernas verksamhet.
          </note>
          <note>
            Detta ger stor anledning till oro. Vi borde alla vara mycket
            oroade över det här. Vad sker när den lågkonjunktur som vi alla
            vet kommer förr eller senare sätter åt? Då blir det än värre.
            Då kommer det inte att finnas några pengar från riksdag och regering
            att skicka vidare, därför att då kommer även vi att dras med än
            större underskott. Då kommer ännu fler människor att vara arbetslösa.
            Då kommer kommunernas underskott att accentueras ytterligare.
          </note>
          <note>
            Därför är det så oerhört viktigt att man, för att kommunerna
            ska klara sig, satsar på en politik som ger mer tillväxt, fler
            arbeten och släpper in fler människor på arbetsmarknaden. Det
            är utifrån det som man ska se Folkpartiets budgetförslag.
          </note>
          <note type="speaker">
            Anf. 121 SONIA KARLSSON (s) replik:
          </note>
          <note>
            Fru talman! Då tror jag att det är bättre att satsa på socialdemokratisk
            politik.
          </note>
          <note>
            Vi har en väldigt god tillväxt. Sedan det bedömdes i budgetpropositionen
            bedömer nu både Konjunkturinstitutet och Riksbanken att den blir
            än högre. Jämfört med länder inom både euroområdet och övriga
            EU har Sverige högre tillväxt och har haft det under många år.
            Det är det ena.
          </note>
          <note>
            Sedan är problemet och det är därför vi nu satsar att trots att
            exportindustrin går bra är det lågkonjunktur på arbetsmarknaden.
            Det är omöjligt att sitta still och inte göra någonting. I så
            fall har vi, i en kommande lågkonjunktur längre fram, ett alldeles
            för högt utgångsläge vad gäller arbetslösheten. Det är skälet
            till att regeringen har de satsningar som den har i sitt budgetförslag:
            för att överbrygga och för att pressa ned arbetslösheten. Det
            har ni kritiserat, men det visar sig att det är precis den politik
            som behövs just nu.
          </note>
          <note type="speaker">
            Anf. 122 GUNNAR NORDMARK (fp) replik:
          </note>
          <note>
            Fru talman! Jag kan då konstatera att vi skiljer oss lite åt
            här. Sonia Karlsson tog upp de kommunala bolagen, och jag tar
            gärna upp denna handske igen. Det är en liten fin jultradition
            vi har att prata om detta, Sonia, och jag tycker att vi upprätthåller
            den.
          </note>
          <note>
            Det finns en kritik från Folkpartiets sida mot de kommunala koncernbildningarna.
            För det första tycker vi att det är felaktigt att man använder
            kommunala koncernbildningar för att undandra staten från skatt.
          </note>
          <note>
            För det andra tycker vi att det är fel att man via kommunala
            koncernbildningar undandrar kommunfullmäktige och de folkvalda
            politikerna möjligheterna att i en öppen politisk debatt, där
            alla kan granska, fatta beslut om hur olika kommunala verksamheter
            ska finansieras. När det flyttas in i bolagen blir det inte offentligt
            på samma sätt. Då har inte kommunpolitikerna i fullmäktige på
            samma sätt den fulla kontrollen.
          </note>
          <note>
            För det tredje tycker vi att dessa koncernbildningar såsom de
            är konstruerade innebär att människor till exempel i miljonprogrammen
            betalar kommunal verksamhet för samtliga kommuninvånare. Det är
            ett slags fördelningspolitik, men vi tycker att den är felaktig.
          </note>
          <note>
            Dessutom är inte den demokratiska kontroll som ges tillräcklig
            när det gäller hur man styr kommunala koncernbildningar. De är
            en styggelse, och de borde avskaffas.
          </note>
          <note type="speaker">
            Anf. 123 SONIA KARLSSON (s) replik:
          </note>
          <note>
            Fru talman! Det är det som är det verkliga problemet med Folkpartiet.
            Om det är något som ligger inom den kommunala självstyrelsen är
            det just att kommunerna har rätt att bestämma hur de vill ha sin
            verksamhet, och i vissa fall i bolagsform. Det vill ni förbjuda.
          </note>
          <note>
            Det är inte nog med det. Förutom att ni ska avskaffa alla bolag
            och förbjuda koncernbildningar drar ni in de 2 miljarderna, som
            ni minskar resurserna till kommunerna med.
          </note>
          <note>
            Det anmärkningsvärda är: Varför ska kommunala bolag behandlas
            på andra sätt än privata bolag med hänvisning till skattelagstiftningen?
          </note>
          <note>
            Gunnar Nordmark har haft sitt sista inlägg, så jag vill bara
            nämna vad som står i ett urklipp som jag har från den 5 juli 2001
            från NU. Där tycker en folkpartist att det är väldigt dystert
            att Folkpartiet bara säger nej till kommunala bolag. Han säger
            att det finns kommunala bolag som ur medborgarnas synpunkt varit
            både effektiva och informativa. Han menar att om man bara ska
            sälja ut så hamnar det många gånger i storföretag, och då minskar
            både mångfalden och det parlamentariska inflytandet.
          </note>
          <note>
            Tyvärr är det väl så att Gunnar Nordmarks inställning är den
            övervägande i Folkpartiet. Men det finns till och med folkpartister
            som inser att kommunala bolag bestämmer kommunerna själva om.
          </note>
          <note type="speaker">
            Anf. 124 SIV HOLMA (v):
          </note>
          <note>
            Fru talman! Jag yrkar bifall till förslaget i betänkandet.
          </note>
          <note>
            Tidigare talare har beskrivit vad betänkandet innehåller. Debatten
            om kommunerna är en återkommande procedur varje år i december.
            Många argument har även denna gång upprepats av de olika partierna.
          </note>
          <note>
            Mycket av det Sonia Karlsson har tagit fram instämmer jag i.
          </note>
          <note>
            Jag tänkte i mitt anförande bara kort kommentera utifrån kommunernas
            ekonomiska situation.
          </note>
          <note>
            Jag läser i den årliga rapport som Kommun- och Landstingsförbunden
            ger ut och som i år heter Kommunernas &amp; landstingens ekonomiska
            läge november 2004 , att det behövs en strategi för att klara
            den framtida välfärden. Deras bedömning av hur de statliga resurstillskotten
            påverkar kommunsektorn de närmaste åren är att kommunerna och
            landstingen vänder årets beräknade underskott på 5 miljarder till
            ett nästan lika stort överskott nästa år.
          </note>
          <note>
            Jag citerar: Om bedömningen för nästa år (plus 4 miljarder) stämmer
            får kommuner och landsting sitt bästa resultat sedan 1992.
          </note>
          <note>
            När det gäller landstingen framgår det av rapporten att den ekonomiska
            situationen vänder och det blir ett samlat överskott 2005 för
            första gången på 13 år. Detta beror på att tillsammans med de
            ökade statliga resurserna och bättre arbetsmarknad finns det goda
            förutsättningar för landstingen att kunna redovisa ett överskott.
          </note>
          <note>
            Jag läser att det har blivit bättre ekonomiska förutsättningar
            i kommuner. Det ser gynnsammare ut för kommunerna de närmaste
            två åren. Tre av fem kommuner klarar inte balanskravet i år, men
            nästa år bedömer fyra av fem kommuner att de får balans i ekonomin.
            Det är positiva tongångar. Jämfört med vad Kommunförbundet tyckte
            i maj i år har förutsättningarna ändrats radikalt. Då befarade
            man att underskottet skulle växa till närmare 17 miljarder 2007.
          </note>
          <note>
            Jag vill ta fasta på vad som sägs om välfärdens långsiktiga finansiering.
            Det finns en ideologisk skillnad. Det som är intressant att ha
            som utgångspunkt, tycker vi i Vänsterpartiet, är att möjligheten
            att bevara ett internationellt sett högt skattetryck avgörs framför
            allt av kvaliteten och omfattningen på de tjänster som den offentliga
            sektorn tillhandahåller. Trots att dagens välfärdssystem uppvisar
            uppenbara brister visar olika undersökningar att uppslutningen
            bakom en skattefinansierad välfärd alltjämt är stor. Utifrån ett
            sådant resonemang stärker det vår uppfattning att välfärden måste
            få gå före skattesänkningar.
          </note>
          <note>
            Jag skulle bara vilja säga några saker till det som jag har hört
            här. Tomas Högström från Moderaterna sade till exempel att det
            sysselsättningsstöd som vi i de samverkande partierna föreslår
            driver upp kostnaderna. Då undrar jag: På vilken grund kan han
            påstå att detta driver upp kostnaderna? Sysselsättningsstödet,
            som det är konstruerat, är faktiskt generellt, och det beräknas
            på det underlag som kommunen eller landstinget har för lönekostnader.
            Det finns alltså inga som helst krav från statens sida på vilket
            sätt de ska användas.
          </note>
          <note>
            Det finns något som är viktigast just nu, på grund av den ekonomiska
            situationen som kommuner och landsting beskrev bara i våras. Man
            sade: Nu har vi fått, och det här har behövts. Och precis som
            Sonia sade har vi i och för sig en ökad tillväxt, men sysselsättningen
            har inte utvecklats på samma sätt.
          </note>
          <note>
            Lars Lindén kritiserade, som jag uppfattade det, att skatteutjämningssystemet
            är opåverkbart. Då vill jag bara säga att det är det som är själva
            poängen med att det ska utjämna opåverkbara strukturella skillnader.
            Det är då inte korrekt att anklaga det rödgröna samarbetet, eller
            den rödgröna redan, för att man inte satsar på välfärden eller
            inte vill slå vakt om den. Då kan man inte se fakta, vad som har
            hänt när det gäller kommunerna och landstingen.
          </note>
          <note>
            Centerpartiet talar lite grann om utjämningssystemet och säger
            att man vill ha ett system som tar hänsyn till både storstädernas
            speciella villkor och glesbygdens. Jag vill påstå att vi har ett
            sådant utjämningssystem i dag. Sedan finns det ett resonemang
            om att utjämningssystemet är tillväxtfientligt. Jag har väldigt
            svårt att ta till mig det, eftersom jag tycker att rättvisa är
            tillväxtbefrämjande. Om man menar att det är tillväxtfientligt
            kan jag bara tänka mig att man har en utgångspunkt att det enbart
            är de rika kommunerna som ska ha tillväxt, att det är dem man
            ska befrämja.
          </note>
          <note>
            Jag menar att man även ska ha ett tillväxtperspektiv utifrån
            de kommuner som är fattiga, om man uttrycker det förenklat. Vi
            vet att det här med att ha en bra och fungerande välfärd är en
            viktig faktor för att man ska kunna skapa tillväxtförutsättningar
            i mer utsatta kommuner och landsting.
          </note>
          <note>
            Sedan finns den gamla följetongen som Folkpartiet har när det
            gäller demokratikravet och bolagsbildningar i kommuner. Jag tycker
            att en viktig faktor är det var också Sonia Karlsson inne på att
            man har väldigt höga krav på demokratisk kontroll när det gäller
            den kommunala verksamheten. Men sedan lämnar man den kritiken
            när man är beredd att privatisera och lägga över verksamheter
            till privata bolag. Då är plötsligt inte demokratikravet så viktigt.
            Här haltar resonemanget. Jag kan ha en viss sympati för just det
            grundläggande resonemanget, att man ska ha så öppna verksamheter
            som möjligt. Men, som Sonia Karlsson sade, detta är ju beroende
            av det kommunala självstyret, som vi har.
          </note>
          <note>
            Sammanfattningsvis vill jag säga att de tillskott till kommunsektorn
            som de samverkande partierna föreslår är bra, och de behövs, men
            vi kan inte nöja oss med detta. Vi ser en rad problem framför
            oss. Finansieringen av LSS-reformen är ett sådant. Som det står
            i finansutskottets betänkande pågår det ett arbete i en parlamentarisk
            kommitté för att göra en bred översyn av personlig assistans både
            enligt LASS och enligt lagen om stöd och service till vissa funktionshindrade,
            LSS. Vi ser fram emot att få fram det resultatet. Det gäller speciellt
            kartläggningen och analysen av konsekvenserna av det gemensamma
            finansieringsansvar som staten och kommunerna delar på.
          </note>
          <note>
            Till er som förespråkar statlig finansiering av LSS måste jag
            säga att jag inte har sett några spår av de kraven i era budgetförslag.
            Det bör ju liksom tillskjutas medel också på den statliga sidan.
          </note>
          <note type="speaker">
            Anf. 125 JÖRGEN JOHANSSON (c) replik:
          </note>
          <note>
            Fru talman! Du sade att välfärd går före skattesänkning. Det
            tror jag att vi alla kan ställa upp på. Samtidigt konstaterar
            jag att det i mitt hemlän Västmanland finns en kommun där man
            sänker skatten varje år med 10 öre, och det är det vänsterpartistiskt
            styrda Fagersta. Kommunalrådet Stig Henriksson uttalar varje år
            att man får tiofalt tillbaka av den skattesänkningen.
          </note>
          <note>
            Du läste innantill ur Kommunernas &amp; landstingens ekonomiska läge
            . Det är intressant att se att det nu är majoriteten som läser
            innantill ur den. Under de gångna två åren har det varit oppositionen
            som har läst ur den. Det varierar väl vad man kan hitta för strofer
            som passar. Jag förstår de positiva skrivningarna i dag i den
            här skriften i och med att man har fått de tillskott man har fått.
            Men problemet är att tillskotten är lånade pengar. Det är 167
            miljoner kronor om dagen som regeringen tillsammans med stödpartierna
            lånar för att kunna klara av det här. Man spräcker exempelvis
            utgiftstaket nästa år med 4 miljarder. Jag skulle vilja höra vad
            du har för uppfattning om situationen i kommuner och landsting.
            Det har ju pågått ett förändringsarbete för att effektivisera
            och försöka få ut mer av varje satsad skattekrona. Risken är uppenbar
            att det här nu stannar upp, att vi stannar i de traditionella
            driftsformerna. Borde man inte trots allt blåsa på och försöka
            få fram det här utvecklingsarbetet i kommuner och landsting?
          </note>
          <note type="speaker">
            Anf. 126 SIV HOLMA (v) replik:
          </note>
          <note>
            Fru talman! Det var många olika tankestråk som Jörgen Johansson
            tog upp.
          </note>
          <note>
            När det gäller det här med lånade pengar tycker jag att det motiveras
            av att vi ska stimulera sysselsättningen. Det är det bästa sättet.
            När man ökar sysselsättningen har man också större möjligheter
            att betala och amortera på lånen så småningom. Jag tycker att
            sysselsättningsstimulansen är oerhört viktig, speciellt när vi
            har alldeles för låg sysselsättningsfrekvens och för höga arbetslöshetstal.
          </note>
          <note>
            Sedan gäller det hur man ska stimulera förändringsarbete och
            så vidare. Jag tillhör inte dem som tror att utvecklingsarbete
            och förändringsarbete alltid fungerar bäst när man har en dålig
            ekonomi. Jag tror tvärtom att det är oerhört viktigt att förändringsarbete
            och utvecklingsarbete pågår hela tiden. Alla som befinner sig
            i den offentliga sektorn i olika verksamheter ska stimuleras till
            att utveckla sitt arbete och ifrågasätta. Kan man göra de här
            sakerna på ett bättre, effektivare sätt? Framför allt gäller det
            att de som är beroende av de här tjänsterna får bättre kvalitet
            på de tjänsterna. Det ska inte vara beroende av att man gör neddragningar
            eller sänker skatten så att kommunen eller landstinget får mindre
            pengar i påsen.
          </note>
          <note type="speaker">
            Anf. 127 JÖRGEN JOHANSSON (c) replik:
          </note>
          <note>
            Fru talman! Jag är helt övertygad om att en krissituation skapar
            en mängd tankeverksamheter. Lika övertygad är jag om att det sker
            så fort det kommer in nya pengar, när den politiska församlingen
            som har levt i åttatio år med underskott helt plötsligt får pengar
            och kan göra de satsningar som man har velat göra under många
            år. Det är satsningar som man egentligen inte har råd med om man
            ska kunna klara framtidens prövningar. Den politiska debatten
            kommer att bli hård i de där kommunerna. På något sätt borde man
            föra en debatt kring det här, för jag tror att utvecklingsarbetet
            är oerhört viktigt i alla tider.
          </note>
          <note>
            Jag hoppar något och vill göra en kommentar angående LSS. Det
            är en fråga som kanske inte har kommit fram så mycket i debatten.
          </note>
          <note>
            Det är rätt att vi inte har några pengar med i vår budget. Vi
            har inte det på grund av den utredning som nu sitter. Den började
            vid årsskiftet. Vi ser fram emot det resultat som kommer från
            den.
          </note>
          <note>
            Vad man däremot bör ta med sig är den diskussion som förs i de
            små kommunerna. Ett LSS-fall kan drabba kommuner med enormt stora
            kostnader. Den debatt som sker kring kostnadsutvecklingen på LSS-sidan
            innebär att det i stort sett är omöjligt att hålla på sekretesskravet
            när det finns i den lilla kommunen. Det är ett problem som man
            bör ta med sig i utredningen.
          </note>
          <note type="speaker">
            Anf. 128 SIV HOLMA (v) replik:
          </note>
          <note>
            Fru talman! När det gäller LSS håller jag med om att det blir
            problem i mindre kommuner. När det gäller kommuner som går med
            underskott finns det en tendens att använda LSS som syndabock.
            Det handlar egentligen om att kommunerna ska kunna prioritera
            verksamheten högre upp. Det gör man inte alltid. Det beklagar
            jag.
          </note>
          <note>
            Jag tycker att man ska se över finansieringen av LSS. Den är
            underfinansierad. Om jag inte minns fel var den det också när
            den borgerliga regeringen införde den. Vi är nog skyldiga från
            alla håll och kanter när det gäller detta. Man ska naturligtvis
            se över det.
          </note>
          <note>
            Jag har också erfarenhet av både att vara anställd i en kommun
            och sitta i kommunfullmäktige. När det gäller utvecklingsarbete
            och förändringsarbete är det ett stort problem att man har en
            tendens att vara mer intresserad av framtiden än av att på djupet
            analysera det som man känner bäst till, det vill säga det som
            har varit, och analysera varför det har gått snett. Varför har
            vi så stor kostnadsutveckling? Varför har vi så höga ohälsotal?
            Varför har löneskillnaderna mellan kvinnor och män ökat och så
            vidare?
          </note>
          <note>
            Man bör ägna mer tid åt det som är svårt. Det är lättare att
            tänka på framtiden än att på allvar ta itu med det som har varit.
          </note>
          <note>
            Överläggningen var härmed avslutad.
          </note>
          <note>
            14 § Statsskuldsräntor m.m.
          </note>
          <note>
            Föredrogs
          </note>
          <note type="speaker">
            Anf. 129 GUNNAR AXÉN (m):
          </note>
          <note>
            Fru talman! Räntekostnaden för statsskulden nästa år beräknas
            uppgå till 38 600 miljoner kronor. Det är ett ofantligt belopp.
          </note>
          <note>
            Under de kommande åren kommer kostnaden för statsskulden att
            öka ytterligare, främst som en följd av statens stora budgetunderskott
            som leder till en ökad statlig upplåning. Under de kommande tre
            åren beräknas upplåningen öka med ungefär 130 miljarder kronor.
            I år beräknas statens budgetunderskott uppgå till 70 miljarder
            kronor. Nästa år visar finanserna minus 40 miljarder. År 2006
            minus 52 miljarder, och år 2007 minus 37 miljarder kronor.
          </note>
          <note>
            För varje år som går med underskott i statens finanser ökar statsskulden
            och därmed räntekostnaderna. Det sker under ett antal år då vi
            befinner oss på toppen av en högkonjunktur. Det är väldigt alarmerande
            och allvarligt.
          </note>
          <note>
            Vi moderater vill se en annan ekonomisk politik som innebär att
            statsskulden pressas ned och räntekostnaderna sänks. Det gör vi
            bland annat genom att föreslå försäljning av ett antal statliga
            företag.
          </note>
          <note>
            Vi har redan haft en debatt i dag om privatisering av statliga
            företag. Eftersom oförståelsen på vänsterkanten är ganska stor
            inför vår uppfattning i den här frågan tar jag gärna debatten
            igen. Sedan må det väl bero på undertecknad att jag inte har lyckats
            framföra våra ståndpunkter klart och tydligt. Jag vill inte insinuera
            att det beror på något annat.
          </note>
          <note>
            I stället för att riskera skattebetalarnas pengar borde de statliga
            företagen säljas så att vi kan betala av på statsskulden så att
            vi kan minska kostnaderna för räntorna och minska kostnaderna
            för skattebetalarna. Det är ett säkrare och tryggare sätt att
            förvalta skattebetalarnas kapital.
          </note>
          <note>
            Det finns ingen anledning för staten motivera det gärna annars
            att tillverka vodka, sälja plåster, odla granar, driva bank- och
            börsverksamhet, spekulera på fastighetsmarknaden, ägna sig åt
            vadslagningsverksamhet, driva transportrörelser, sälja mobilteletjänster
            eller äga hotell.
          </note>
          <note>
            Staten äger i dag 25 % av vårt inhemska näringsliv. En så omfattande
            statssocialism går inte att hitta i något annat demokratiskt land.
            I Sverige har vi till och med en större andel statligt företagsägande
            än vad man har i det kommunistiska Kina. Där hade man tidigare
            100 % statligt företagsägande, och har nu sänkt det till 17 %.
            Vi slår alltså till och med Kina i det fallet.
          </note>
          <note>
            Länder med mindre av socialism och mer av marknadsekonomi, där
            staten koncentrerar sig på att sköta samhällets gemensamma angelägenheter
            till exempel rättstryggheten på ett bra sätt i stället för att
            driva företag uppvisar en högre ekonomisk tillväxt, vilket leder
            till ett högre välstånd och en högre välfärd.
          </note>
          <note>
            Det är den största vinsten av mer av marknadsekonomi och mindre
            av statligt företagande.
          </note>
          <note>
            Som jag har klargjort anser vi att det vore bättre att sälja
            de statliga företagen och amortera på statsskulden. Det är en
            bättre och säkrare förvaltning av skattebetalarnas pengar.
          </note>
          <note>
            Enligt vårt budgetalternativ skulle staten i ett första steg
            privatisera företag för 30 miljarder kronor utöver vad regeringen
            föreslår. Det skulle minska räntekostnaderna med 675 miljoner
            kronor redan nästa år. Det är pengar som skulle kunna användas
            till bättre saker än att bara betala ränta på statsskulden.
          </note>
          <note>
            Det hade varit en klokare politik än den som förs i dag.
          </note>
          <note>
            Fru talman! Eftersom de förslag som jag har redovisat nu har
            fallit i tidigare omröstningar nöjer jag mig med den här redogörelsen.
          </note>
          <note type="speaker">
            Anf. 130 CHRISTER NYLANDER (fp):
          </note>
          <note>
            Fru talman! Per Rosengren från Vänsterpartiet sade i debatten
            om slopad arvs- och gåvoskatt: Vi har en statsbudget som inte
            går ihop. Vi lånar pengar varje år 50, 60, 70 miljarder. Vi kan
            inte fortsätta att driva Sverige så.
          </note>
          <note>
            Fru talman! Per Rosengren hade alldeles rätt i det. Han skulle
            kunna säga samma sak om arbetsmarknaden. Trots att Socialdemokraterna
            och Vänsterpartiet precis har sagt att arbetslösheten är det allra
            viktigaste området att jobba med når man inte fyraprocentsmålet
            något år. Man når det inte 2004. Man når det inte 2005, 2006,
            2007 eller 2008, trots att detta är det viktigaste område man
            jobbar med.
          </note>
          <note>
            Det hänger naturligtvis samman med att man har dåliga statsfinanser.
          </note>
          <note>
            Sverige befinner sig just nu i en befolkningsmässig högkonjunktur.
            Just nu är det en gynnsam demografisk situation i vårt land. Inte
            på 30 år har relationen mellan dem som är inom arbetskraften och
            dem som inte är det varit så god som nu. De kommande decennierna
            kommer det att vända.
          </note>
          <note>
            Från 2007 och ända fram till 2030 kommer det successivt att bli
            sämre och sämre när det gäller demografin, och en mindre och mindre
            andel av arbetsmarknaden kommer att tillhöra den del av befolkningen
            som är i arbetsför ålder.
          </note>
          <note>
            Vi är dessutom inne i en ekonomisk högkonjunktur. De närmaste
            åren kommer den internationella konjunkturen att lyfta Sveriges
            ekonomi. Även om det inte innebär någon sänkning av arbetslösheten
            är det en bra situation.
          </note>
          <note>
            Vi är i den situationen att vi har både en demografisk högkonjunktur
            och en ekonomisk högkonjunktur. Trots det lånar vi till statens
            finanser.
          </note>
          <note>
            Sunt förnuft borde i stället innebära att man stoppar undan i
            ladorna för att se till att man har pengar över när situationen
            ser värre ut.
          </note>
          <note>
            Redan nu är underskotten i statsbudgeten relativt stora. Trots
            den positiva konjunkturbilden försämras saldot ytterligare 2005.
          </note>
          <note>
            Ekonomistyrningsverket visade i sin senaste prognos, som kom
            för en vecka sedan, att det underliggande saldot fortsätter att
            vara negativt de kommande åren. I år blir det minus 55, nästa
            år blir det minus 43. Så fortsätter det varje år under prognosperioden
            fram till 2008. Det blir några tiotal miljarder i underskott.
          </note>
          <note>
            Sverige skulle ha behövt en annan politik. Folkpartiet lägger
            fram ett förslag i sin budgetmotion om en politik som skulle sänka
            kostnaderna för ränteutgifterna och som skulle se till att statsfinanserna
            blev bättre. Det sker bland annat genom försäljning av statliga
            företag för att minska statsskulden. Det är förvisso en engångseffekt,
            men det minskar ränteutgifterna.
          </note>
          <note>
            Precis som Gunnar Axén, förväntar jag mig att vi får en förnyad
            debatt om det statliga ägandet av företag.
          </note>
          <note>
            Jag vill skicka med en fråga till företrädarna för Socialdemokraterna.
            Är det rätt att Robert Aschberg inte bara är med som programledare
            i Robinson utan också borde vara med som en av deltagarna? Är
            det rätt att den som leder schlagerfestivalen och är jury också
            är med och sjunger en av låtarna? Är det rätt att Anders Frisk
            inte bara dömer Europacupfinalen utan också är med som spelare
            i ett av lagen? Är det rätt att staten både bestämmer regler och
            skatter för företag och är med som en av spelarna på marknaden?
            Nej, det är det inte.
          </note>
          <note type="speaker">
            Anf. 131 ROGER TIEFENSEE (c):
          </note>
          <note>
            Fru talman! Ledamöter och åhörare! Den budget som socialdemokrater,
            vänsterpartister och miljöpartister förhandlar sig fram till och
            som vi ska besluta om senare i dag går inte ihop. Vänsterkartellen
            planerar att låna i genomsnitt 120 miljoner kronor per dag de
            närmaste tre åren. Vänsterkartellen planerar att öka statsskulden
            med nästan 130 miljarder, 127 miljarder för att vara exakt, de
            närmaste tre åren. Det är under tre år av kraftig högkonjunktur.
            Frågan är om man planerar att betala tillbaka den här skulden.
            Nej, det finns ingen plan, åtminstone inte som man kan läsa ut
            i budgeten. Sanningen är väl att man skickar notan till min son
            Anton och andra som växer upp i Sverige i dag.
          </note>
          <note>
            Fru talman! Även om vänsterkartellen tar springnota när det gäller
            statsskulden kan man inte springa ifrån räntorna på statsskulden.
            De syns tydligt i det betänkande som vi diskuterar nu. Vänsterkartellens
            oförmåga att få ihop plus och minus syns väldigt tydligt i det
            här. Fram till 2002 räknar regeringen med att räntekostnaden kommer
            att öka med nästan 16 miljarder kronor per år. 2007 kommer vi
            att betala 63,2 miljarder i räntor på statsskulden. Det tycker
            jag är pengar som man kunde göra väldigt mycket roligare saker
            för, till exempel satsa på verksamheter. Och det här är under
            tre år av högkonjunktur, så egentligen borde det gå åt andra hållet.
            Egentligen borde statsskuldsräntorna minska.
          </note>
          <note>
            Då, fru talman, tror jag det handlar om att man måste våga verksamhet
            före transfereringar. Man måste våga se över myndigheternas administration.
            Centerpartiet har presenterat en stramare budget, en budget som
            innebär ett mindre underskott. Med detta har vi, tillsammans med
            inkomster från utförsäljningar av statliga företag, visat att
            man kan minska statsskulden.
          </note>
          <note>
            I vårt budgetalternativ har vi, och det syns i det här betänkandet,
            räknat med lägre räntor på statsskulden. Nu har det budgetalternativet
            fallit. Vi har uttryckt vår ståndpunkt i ett särskilt yttrande.
            Men jag lovar att återkomma med våra förslag igen, för jag är
            övertygad om att statsskulden och statsskuldsräntorna behöver
            minska inte öka.
          </note>
          <note type="speaker">
            Anf. 132 AGNETA RINGMAN (s):
          </note>
          <note>
            Fru talman! Målet är naturligtvis att hålla statsskulden på en
            så låg nivå som möjligt. Med detta följer ju också att kostnader
            för statsskulden ska hållas på en minimal nivå. Naturligtvis gäller
            det också att förvaltningen ska ske inom ramen för de krav som
            penningpolitiken ställer. Statsskuldens storlek, ränte- och valutakurser
            och lånebehov, men också teknik för upplåning och skuldförvaltning,
            påverkar anslaget för statsskuldsräntorna, som vi behandlar under
            det här utgiftsområdet, nr 26.
          </note>
          <note>
            Nominellt beräknas statsskulden öka till följd av ökad upplåning
            under perioden 20042007, från 1 240 miljarder till 1 367 miljarder.
            Men vad som är intressant i det här fallet är ju att som andel
            av bruttonationalprodukten beräknas skulden minska från 49 % vid
            förra årsskiftet till 46 % vid slutet av den här beräkningsperioden.
            Det ska man då jämföra med att statsskulden 1996 faktiskt uppgick
            till hela 80 % av BNP.
          </note>
          <note>
            Kostnaden för statsskuldsräntorna varierar över åren. I år, 2004,
            beräknas utfallet bli något högre än anvisade medel. Det beror
            främst på att Riksgälden kommer att göra mer återköp av obligationer
            än vad som var tänkt från början. Räntekostnaderna kommer att
            öka när statsskulden stiger och på grund av att man räknar med
            högre räntor nästa år. Men för 2005 väntas ränteutgifterna som
            man redovisar mot anslaget tillfälligt minska på grund av stora
            valutakursvinster och minskade kursförluster. Det handlar som
            vi kan se i betänkandet om två stora dollarlån som förfaller till
            betalning till en väntat låg dollarkurs. Värdet på den svenska
            kronan påverkar ränteutgifterna på valutaskulden. Som tidigare
            har sagts ökar en svagare krona ränteutgifterna och en starkare
            krona minskar dem. För nästa år beräknas ränteutgifterna alltså
            belasta statsbudgeten med 38,6 miljarder kronor.
          </note>
          <note>
            Fru talman! I betänkandet finns det inga reservationer men däremot
            fyra särskilda yttranden där de fyra borgerliga partierna återkommer
            till sina krav på att statliga företag ska säljas ut i en ganska
            stor omfattning de närmaste åren. De pengar som de förväntas få
            in på detta ska användas till att amortera av på statsskulden.
            Partierna förutsätter att det ska vara möjligt att redan nästa
            år avyttra statlig egendom för mellan 30 och 50 miljarder.
          </note>
          <note>
            Utskottsmajoriteten anser inte att effekten på det finansiella
            sparandet alls är så självklar. Jag vill bara upprepa det som
            Carin Lundberg också tidigare har sagt när vi debatterade betänkandet
            FiU2, att statsskuldsräntorna rimligtvis sjunker om statsskulden
            amorteras. Men samtidigt avhänder sig då också staten tillgångar
            som ger inkomster till statskassan. Nettoeffekten avgörs bland
            annat av ränteläget och av hur framgångsrika de här företagen
            är. Vi tycker inte att det är givet om staten vinner eller förlorar
            på försäljningen vad gäller effekten på det finansiella sparandet.
          </note>
          <note>
            Fru talman! Vi har som tidigare sagts redan i november beslutat
            om nästa års utgiftsramar. I och med det har utskottet redan fastställt
            de samlade utgifterna för utgiftsområde 26. Därför vill jag bara
            yrka bifall till betänkandets förslag.
          </note>
          <note type="speaker">
            Anf. 133 CHRISTER NYLANDER (fp) replik:
          </note>
          <note>
            Fru talman! Vi befinner oss i en högkonjunktur, men vi ser det
            inte på arbetslösheten. Vi har fortfarande över 4 % arbetslöshet
            och en total arbetslöshet på 78 %. Det kommer att fortsätta på
            den nivån i många år framåt.
          </note>
          <note>
            Vi har dessutom ett gynnsamt läge när det gäller befolkningen.
            Vi har relativt många som är i arbetsför ålder och få som är yngre
            eller äldre än så. Trots det, trots att vi ekonomiskt och befolkningsmässigt
            har goda förutsättningar, lånar regeringen till statens budget
            varje år i år, nästa år och åren därpå fram till 20072008, så
            länge prognoserna finns. Dessutom fortsätter arbetslösheten att
            ligga på samma höga nivå. Därefter, 20072008, kommer Sveriges
            ekonomiska konjunktur att försämras. Därefter, 20072008 och 30
            år framåt, kommer Sveriges befolkningsmässiga situation att se
            jobbigare ut. Är det rätt, Agneta Ringman, att ge sig in i en
            sådan besvärlig situation med ett ekonomiskt, statsfinansiellt
            läge där vi lånar till driften?
          </note>
          <note type="speaker">
            Anf. 134 AGNETA RINGMAN (s) replik:
          </note>
          <note>
            Fru talman! Sunt förnuft pratade Christer Nylander om tidigare
            i sitt inledningsanförande. Han säger att vi borde spara när vi
            är i en stark högkonjunktur. Låt mig bara påminna om att när vi
            förra gången hade en högkonjunktur och tillväxten var 4,2 % lånade
            staten 180 miljarder kronor. Det här var under högkonjunkturåret
            1994. Då lånade vi naturligtvis för att kunna sätta in åtgärder.
            Det är precis vad vi gör i dag. Vi sätter in åtgärder för att
            sänka arbetslösheten. Vi tycker inte att det är så fel att låna
            i det här läget. Jag tycker att det är bra att ha 1994 i åtanke
            när ni kritiserar regeringen för att låna 38 miljarder. Då var
            det 180 miljarder.
          </note>
          <note type="speaker">
            Anf. 135 CHRISTER NYLANDER (fp) replik:
          </note>
          <note>
            Fru talman! Problemet är att regeringen lånar pengar till staten,
            till insatser som ändå inte ger den effekt som behövs. Vi fortsätter
            att ligga över 4-procentsnivån i arbetslösheten och fortsätter
            att ha en total arbetslöshet på 68 % under en ekonomisk högkonjunktur.
            Under en period av år då det går väldigt bra för svensk ekonomi
            fortsätter vi att både låna till driften och ha en väldigt hög
            arbetslöshet. Skillnaden år 1994 var, utan att fastna i det, att
            vi då var på väg ur en väldigt djup internationell lågkonjunktur.
            Det vet Agneta Ringman om.
          </note>
          <note>
            När det gäller försäljning av statlig verksamhet lägger regeringen
            i sina budgetförslag in en försäljning på 15 miljarder. Det verkar
            vara höjden av sunt förnuft. Men om de borgerliga partierna föreslår
            50 miljarder för att minska behovet av att låna till driften och
            sänka ränteutgifterna är det helt plötsligt något mycket märkligt.
          </note>
          <note>
            Tycker Agneta Ringman att det är rimligt att just 15-miljardersnivån
            är den heliga gränsen, eller kan hon också tänka sig att sälja
            något ytterligare för att förbättra statsfinanserna?
          </note>
          <note type="speaker">
            Anf. 136 AGNETA RINGMAN (s) replik:
          </note>
          <note>
            Fru talman! Det här är en budget som vi nu ska besluta om. I
            den här budgeten lägger man in en försäljning av företag på 15
            miljarder per år. Nu gör man inte det, för det är inte säkert
            att man tycker att det är lämplig tid att sälja av statliga företag
            eller att det är lämpligt tillfälle. Därför har man dessa 15 miljarder
            som en nivå varje år.
          </note>
          <note>
            Men vi tycker fortfarande inte att det är något självändamål
            att sälja ut statliga företag. Då handlar det om att läget och
            priset måste vara rätt och att försäljningen måste bidra till
            att utveckla verksamheten. 15 miljarder tycker jag är mycket.
            Några 50 miljarder är vi inte alls beredda att ställa upp på.
          </note>
          <note type="speaker">
            Anf. 137 ROGER TIEFENSEE (c) replik:
          </note>
          <note>
            Fru talman! Agneta Ringman sade i sitt anförande att målet var
            att hålla statsskulden på en så låg nivå som möjligt och därmed
            också statsskuldsräntorna. Då är min enkla fråga: Vad är det som
            gör att en lägre nivå inte var möjlig? Under tre år planerar man
            nu att låna. Statens budget går med underskott med sammanlagt
            127 miljarder fram till 2007 och ökar statsskulden. Var det friåret
            som kostade 1 ½ miljard per år som gjorde att statsskulden måste
            öka lite till? Eller var det oförmågan att ta itu med och se över
            myndigheternas administration? Den enda myndighet som man i den
            här budgeten sparar på är försvaret. Var det oförmågan att se
            över myndigheternas administration som gjorde att statsskulden
            skulle öka lite till?
          </note>
          <note type="speaker">
            Anf. 138 AGNETA RINGMAN (s) replik:
          </note>
          <note>
            Fru talman! För oss socialdemokrater är det övergripande målet
            alltid att vi ska ha en hög sysselsättning och en låg arbetslöshet.
            Det är därför som vi nu försöker sätta in åtgärder. Det är också
            därför som vi tycker att vi kan låna till de här åtgärderna. Det
            är viktigt att kunna satsa nu när vi har en högkonjunktur så att
            vi kan bemöta det när vi kommer in i en lågkonjunktur igen. Det
            här tycker jag har framkommit i socialdemokratiska debattörers
            inlägg tidigare i dag. Vi har pratat om det här flera gånger.
          </note>
          <note>
            Skillnaden jämfört med tidigare år är att vi har ett överskott
            i de offentliga finanserna. I jämförelse med andra länder ligger
            vi faktiskt ganska bra till och tycker inte att det är något större
            problem att låna. Vi pratar om vad som gäller över åren, inte
            om i år eller nästa år, utan vi pratar om att det här ska hålla
            över åren.
          </note>
          <note type="speaker">
            Anf. 139 ROGER TIEFENSEE (c) replik:
          </note>
          <note>
            Fru talman! Det resonemang Agneta Ringman för är intressant.
            Man pratar om vad som gäller över åren. Vi pratar om tre år av
            extrem högkonjunktur både ekonomiskt, som Christer Nylander var
            inne på, och demografiskt. Frågan är: När ska det här betalas
            av? Man kan klart se på statsskuldens andel av BNP, men jag tycker
            också att det är viktigt att någon gång betala tillbaka. Om jag
            skulle låna pengar till dig skulle jag tycka att det var rimligt
            att du någon gång betalade tillbaka dem. Då tycker jag att man
            också ska se på när det är dags att staten balanserar underskotten.
            Jag tror inte att det är en speciellt bra plan att under en lågkonjunktur
            balansera de underskott man drar på sig under högkonjunkturåren.
          </note>
          <note>
            Sedan sade Agneta Ringman att det övergripande målet är hög sysselsättning.
            Men det ni gör i budgeten är att ni lånar för att driva på tillväxten.
            Ni försöker inte åtgärda de strukturella problem som finns på
            arbetsmarknaden genom att få en bättre fungerande arbetsmarknad,
            öppna upp för kvinnor på arbetsmarknaden eller underlätta för
            småföretagande. Det där tror jag är problemet. Ni fortsätter att
            driva något slags keynesiansk politik, men den förstärker ju i
            en högkonjunktur. Ni blundar för de problem som man egentligen
            borde ta tag i för att vara långsiktig.
          </note>
          <note type="speaker">
            Anf. 140 AGNETA RINGMAN (s) replik:
          </note>
          <note>
            Fru talman! Vi har klarat detta tidigare. Vi har fått ned statsskulden,
            och vi har arbetat med betydligt högre belopp på statsskuld och
            statsskuldsräntor tidigare.
          </note>
          <note>
            Jag vill återigen påminna om att år 1994 var det 180 miljarder.
            För nästa år pratar vi om 38 miljarder.
          </note>
          <note type="speaker">
            Anf. 141 GUNNAR AXÉN (m) replik:
          </note>
          <note>
            Fru talman! Agneta Ringman säger att målet är att ha en så låg
            statsskuld som möjligt. Vi kan se att det målet fjärmar man sig
            ifrån mer och mer för varje år som går. Statsskulden ökar ju med
            3060 miljarder kronor per år under överskådlig framtid.
          </note>
          <note>
            Agneta Ringman säger också att det är osäkert vad privatiseringarna
            har för effekt på det finansiella sparandet. Men varför föreslår
            Socialdemokraterna en privatisering på 15 miljarder nästa år och
            tar detta till intäkt för att man behöver låna mindre och därmed
            får lägre räntor på statsskulden? Då är det fullt rimligt att
            vi föreslår ytterligare 30 miljarder i privatiseringar och mot
            bakgrund av detta räknar hem en lägre statsskuld och en lägre
            statsskuldsränta.
          </note>
          <note>
            Agneta Ringman tar också fram det vanliga socialdemokratiska
            argumentet för att staten ska äga företag, det vill säga att de
            går med vinst och att vi då får in pengar till skattebetalarna,
            till staten. Men varför inte köpa upp hela börsen om det går så
            bra i dag? Varför inte köpa upp hela börsen och finansiera hela
            den offentliga sektorn med vinster från företagen?
          </note>
          <note>
            Sanningen är den att vi vet att det inte fungerar. Till och med
            det kommunistiska Kina har insett att den väg man ska vandra framåt
            är genom att privatisera statliga företag, eftersom statligt företagande
            inte fungerar särskilt väl. Bilden av statligt företagande i Sverige
            i dag utgörs av korruptionen på Systembolaget, mutmisstankarna
            inom Vin &amp; Sprit, statliga Teracom som vi fick rädda undan konkurs
            och SJ som befinner sig vid konkursens brant. Det är bilden av
            det statliga företagandet, och det kostar skattebetalarna pengar.
          </note>
          <note type="speaker">
            Anf. 142 AGNETA RINGMAN (s) replik:
          </note>
          <note>
            Fru talman! Jag måste säga att jag tycker att det faktiskt finns
            många statliga företag som sköter sin verksamhet väldigt bra.
            Som ett exempel skulle man kunna ta Vattenfall. Det var väl så
            att ni ville sälja ut Vattenfall i slutet av 90-talet till ett
            värde av 40 miljarder kronor. I dag är Vattenfall värt 350400
            miljarder kronor. Jag tror att det beror på att man sköter det
            företaget väldigt bra, och jag tycker nog inte att man ska sälja
            av Vattenfall, till exempel.
          </note>
          <note>
            Sedan tycker jag naturligtvis att det är finansiellt dåraktigt
            att sälja ut bolag som avkastar mer än vad statsskuldsräntan är.
            Egentligen tycker jag att man faktiskt borde prata om att utveckla
            statliga företag i stället för att avveckla statliga företag,
            som anställer 200 000 svenskar och som sköts bra, i stället för
            att tjata ständigt om att omedelbart sälja ut de här företagen.
            Ni återkommer till detta år efter år.
          </note>
          <note type="speaker">
            Anf. 143 GUNNAR AXÉN (m) replik:
          </note>
          <note>
            Fru talman! Jag undrar: Hur kan det vara så rätt när Socialdemokraterna
            säger att man ska privatisera statliga företag för 15 miljarder
            kronor, och så blir det så fel när vi på den borgerliga kanten
            föreslår att man ska privatisera företag för ytterligare några
            miljarder kronor? Jag förstår inte riktigt retoriken.
          </note>
          <note>
            Hade vi privatiserat Vattenfall tidigare så hade vi haft en lägre
            statsskuld under de år som skulle ha förflutit efter privatiseringen
            av Vattenfall. Det betyder ett antal miljarder i lägre räntekostnader
            under de här åren. Räkna in den effekten också!
          </note>
          <note>
            Det är lite lustigt att Agneta Ringman, när vi diskuterar statligt
            företagande, tar upp just Vattenfall som exempel på bra statligt
            företagande. Vattenfall har ju nyligen fått svidande kritik av
            Riksrevisionen för att man har genomfört halsbrytande investeringar
            i kolkraftverk i Tyskland utan att informera ägaren ordentligt
            om detta. Den vidräkningen som Riksrevisionen har gjort med Vattenfall
            för att man har genomfört investeringar utan ägarens godkännande
            formellt det innebär att man inte har haft en god styrning av
            Vattenfall är ju en väldigt grav anmärkning. Vattenfall är ju
            faktiskt ytterligare ett exempel på hur illa det kan gå när staten
            ägnar sig åt att driva företag. Jag undrar alltså hur Agneta Ringman
            kan lyfta fram Vattenfall som ett gott exempel, ett företag som
            har gjort stora investeringar i Tyskland i kolkraftverk, helt
            i strid med den svenska miljöpolitiken. Är inte det väldigt förvånansvärt?
          </note>
          <note type="speaker">
            Anf. 144 AGNETA RINGMAN (s) replik:
          </note>
          <note>
            Fru talman! Jag måste säga än en gång att till skillnad från
            den borgerliga maktalliansen är det inte för oss något självändamål
            att sälja ut statliga företag. Vi tycker att läget och priset
            är viktigt, att det måste vara rätt och att försäljningen måste
            bidra till att utveckla verksamheten.
          </note>
          <note>
            Sedan kan man ta olika exempel på att sälja ut företag och att
            olika bolag kan finnas på olika listor. Men min uppfattning är
            att det inte finns något säkrare sätt att sänka värdet på ett
            bolag än att sätta upp det på en privatiseringslista, och ni gör
            ju det gång på gång ni sätter upp olika företag på en lista. Det
            såg vi när vi diskuterade det förra betänkandet också. Det tycker
            jag kanske är något som de borgerliga partierna borde tänka på.
          </note>
          <note>
            I min tidigare replik sade jag att vi måste tänka på att utveckla
            och inte avveckla de statliga bolagen som är viktiga för oss och
            för så många svenskar. Jag tycker att det är bättre att hålla
            sig till det än att hålla på och prata om utförsäljningar av företag.
          </note>
          <note>
            Överläggningen var härmed avslutad.
          </note>
          <note>
            15 § Avgiften till Europeiska gemenskapen
          </note>
          <note>
            Föredrogs
          </note>
          <note type="speaker">
            Anf. 145 CECILIA WIDEGREN (m):
          </note>
          <note>
            Fru talman! Att årets sista betänkandedebatt handlar om regeringens
            tricksande med budgeten är kanske väldigt symtomatiskt för just
            regeringens politik. Det här ärendet handlar om EU-avgiften det
            vi betalar till EU men också det som kommer åter till Sverige
            och dem som tar emot stöd. Redan vid betalningen av EU-avgiften
            till EU tricksade regeringen med utgiftstaket. Konstitutionsutskottets
            granskning visade att det till och med lett till dröjsmålsränta
            för Sverige med 13 miljoner kronor.
          </note>
          <note>
            Men inte nog med detta. Det stora tricksandet handlar ändå om
            när regeringen nu väljer att använda en enskild företagargrupp
            i Sverige, Sveriges bönder, för att hantera utgiftstaket. Var
            hade vi varit i dessa dagar om vi inte hade haft Sveriges bönder
            och svensk julmat på våra bord dagar och kvällar? Varför används
            denna enskilda företagargrupp på det här sättet? Jag hoppas att
            i dagens debatt få svar på den frågan.
          </note>
          <note>
            Vi anser att det är helt oacceptabelt att detta används som en
            budgetregulator. I stort sett kommer alltså alla EU-ersättningar
            som skulle ha betalats ut i novemberdecember i år att betalas
            ut efter årsskiftet i stället. Självklart leder det här till en
            företagsmässigt orimlig hantering för bönderna. De får ojämlika
            villkor, framför allt jämfört med de bönder runtom i Europa som
            redan har fått sina stöd. Det här motsvarar totalt 6 miljarder
            kronor, och det är hela arbetsinkomsten för det svenska jordbruket.
            Det är inte småpotatis.
          </note>
          <note>
            Regeringens laborerande med dessa EU-ersättningar sker också
            i ett syfte, och det är att klara utgiftstaket på papperet, och
            det drabbar svenska bönder orimligt hårt. Och nu gror ilskan runtom
            i landet. Jag hoppas att regeringen tar till sig detta. Det har
            varit återkommande demonstrationer runtom i landet. Jag vet att
            på måndag kommer bönderna i Nossebro att blockera banken för att
            markera att de inte får sin lön före årsskiftet för att till exempel
            kunna betala julklappar till sina barn. Ta det som ett exempel
            på de uppror som ändå finns i den här företagargruppen.
          </note>
          <note>
            Fru talman! I skattemässigt hänseende förväntas dessutom lantbrukarna
            enligt god redovisningssed hantera EU-ersättningarna bokföringsmässigt
            och alltså ta upp dem som intäkt på det produktionsår som de hänförs
            till, det vill säga i år. Staten däremot tillåter sig att hantera
            EU-ersättningarna kontantmässigt så att utgifterna kan anpassas
            i det aktuella läget i förhållande till statens utgiftstak och
            efter egna behov, det vill säga det blir till nästa år. Vilken
            annan yrkesgrupp tvingas acceptera att lönen inte betalas ut vid
            rätt tillfälle, och detta enbart därför att regeringen tvingas
            laborera med EU-ersättningen för att klara utgiftstaket på papperet?
            Nu hoppas vi i dag få svar på de frågor som detta har väckt och
            den oro som finns runtom i landet.
          </note>
          <note type="speaker">
            Anf. 146 CHRISTER NYLANDER (fp):
          </note>
          <note>
            Fru talman! Regeringens och samarbetspartiernas trassel om försvarspolitiken
            är som en liten repris av hela budgetarbetet. Det kivas och ställs
            ultimatum, och för varje gång det kivas och ställs ultimatum kostar
            det skattebetalarna lite extra. Samtidigt krymper marginalerna
            i statsbudgeten.
          </note>
          <note>
            Genom olika kortsiktiga bokföringsmässiga ingrepp ser det nu
            ut som om man klarar utgiftstaket för i år. Panikbromsningar och
            utgiftsbegränsningar, främst när det gäller försvaret och bidrag
            till jord- och skogsbruk, har fått tas till, men även biståndet
            har fått känna på ytterligare utgiftsbegränsningar.
          </note>
          <note>
            Men det är ju så att de räkningar som man skjuter till andra
            sidan nyår måste betalas någon gång. Det gör ju att marginalerna
            för nästa års statsbudget återigen är alldeles för små.
          </note>
          <note>
            För att klara utgiftstaken för i år har regeringen tvingats hota
            med att myndigheternas anslagssparande inte får användas under
            2005. Det är om något ett tecken på hur utomordentligt kortsiktig
            budgetpolitiken är. Försvarsdebaclet ger oss förklaringen. Det
            är bara genom ökade utgifter som de tre partierna kan komma överens.
          </note>
          <note>
            I detta ärende behandlas EU-avgiften. Det finns inga andra yrkanden
            men en förhoppning om att vi framöver ska se en annan budgetordning.
          </note>
          <note>
            Förra året beslutade regeringen att delvis skjuta på inbetalningen
            av EU-avgiften till efter årsskiftet. Det var en åtgärd som gjorde
            att man klarade utgiftstaket för 2003. Men precis som vi från
            oppositionen sade för ett år sedan i debatten i samma ärende innebar
            beslutet både att utrymmet under utgiftstaket 2004 blev väldigt
            trångt och att Sverige fick en liten extra böteslapp från EU på
            drygt 10 miljoner kronor. Den kortsiktiga budgetpolitiken tvingade
            regeringen att slarva med skattebetalarnas pengar, och det är
            inte bra.
          </note>
          <note>
            Regeringen ser uppenbarligen EU-avgiften som en budgetregulator,
            att man betalar om man har råd men skjuter upp betalningen till
            andra sidan årsskiftet om det behövs för att klara utgiftstaket.
            Den här hanteringen drabbar också, som Cecilia Widegren var inne
            på, dem som är beroende av EU-bidragen.
          </note>
          <note>
            Oavsett vad man tycker om EU:s jordbrukspolitik är det fullständigt
            oacceptabelt att Sveriges jordbruksföretagare ska drabbas av regeringens
            budgettricksande. De EU-ersättningar till svenska jordbruk som
            nu skjuts till andra sidan årsskiftet motsvarar, som vi hört,
            6 miljarder kronor. Regeringen klarar på detta märkliga vis utgiftstaket
            för i år. Men för företagare i Sverige blir det ett väldigt högt
            pris.
          </note>
          <note type="speaker">
            Anf. 147 ROGER TIEFENSEE (c):
          </note>
          <note>
            Fru talman! Åhörare och riksdagskolleger! Storleken på avgiften
            till den europeiska gemenskapen är ingen fråga som vi ska tvista
            om här i riksdagen. Det finns inte heller någon reservation eller
            avvikande mening om avgiftens storlek. Däremot finns det anledning
            att diskutera och kritisera regeringens hantering av avgiften
            när det gäller EU:s budget och hanteringen av EU-medel i allmänhet.
          </note>
          <note>
            Cecilia Widegren har tidigare redogjort för hur regeringen valt
            att hantera avgiften till EU. Inbetalningen av avgiften för januari
            och februari 2003 valde man att tidigarelägga till december 2002.
            Man valde också att senarelägga inbetalningen av avgiften för
            december 2003 till januari 2004. Det var denna senareläggning
            som medförde en dröjsmålsränta eller straffavgift. Detta tricksande
            gjorde att man kassamässigt fick 5,8 miljarder mindre i utgifter
            för 2003 och därmed klarade utgiftstaket. Detta är ett sätt att
            kringgå de regler och den stramhet som riksdagen har beslutat
            om.
          </note>
          <note>
            Centerpartiet var väldigt pådrivande för att vi skulle instifta
            budgetsystemet med ett utgiftstak. Men allteftersom har regeringen
            blivit alltmer duktig på att tricksa sig förbi reglerna, så styreffekten
            blir noll och intet. Man ska vara väldigt klantig som regering
            för att inte klara budgettaken, med tanke på de friheter man tar
            sig.
          </note>
          <note>
            Dröjsmålsräntan på 13 miljoner är inte så mycket pengar i statens
            budget. Vi har ju i tidigare debatter i dag talat om Gustav Möller.
            Att slarva bort 13 miljoner är att använda skattepengar på ett
            ineffektivt sätt, en stöld från fattiga.
          </note>
          <note>
            Det tydligaste exemplet på hur man tricksar med andra EU-medel
            är ersättningarna till Sveriges lantbrukare, som numera fungerar
            som något slags budgetregulator. Det är notoriskt så att de ersättningar
            som borde komma i november kommer i januari året efter. För det
            här året handlar det om alla EU-ersättningar, 6 miljarder. Det
            motsvarar, som Cecilia Widegren sade, hela arbetsinkomsten för
            svenskt jordbruk. Det är helt oacceptabelt att hålla inne lönen
            för en hel yrkesgrupp. Vi kan dra paralleller med kolgruvarbetare
            i forna Sovjetunionen som strejkade för att de inte fick sin lön.
            Att motsvarande förfarande sker i Sverige gör mig mörkrädd detta
            endast för att klara utgiftstaket på papperet.
          </note>
          <note>
            Jag skulle vilja få svar från efterföljande debattör om han tycker
            att det är acceptabelt att hålla inne hela arbetsinkomsten för
            Sveriges jordbrukare på det här sättet. Tycker ni att det är att
            betrakta som något slags besparing att skjuta upp en utgift? Är
            det något som visar att man är duktig på att hålla i pengarna?
            Det finns skäl att få svar på de frågorna.
          </note>
          <note type="speaker">
            Anf. 148 TOMMY TERNEMAR (s):
          </note>
          <note>
            Fru talman! Jag tror att jag ska korta ned mitt anförande och
            nästan direkt gå in på frågeställningarna.
          </note>
          <note>
            Jag vill ändå säga att den europeiska gemenskapens allmänna budget
            upprättas med stöd av artikel 228 i EG-fördraget. EU-avgiften
            för år 2005 föreslås bli nästan 27 miljarder.
          </note>
          <note>
            Sverige är i dag nettobidragsgivare till EU-budgeten. Vi betalar
            mer än vad vi får tillbaka. Detta gör vi framför allt för att
            Sverige faktiskt räknas till de rikaste länderna i unionen. Som
            socialdemokrater tycker vi att denna princip är bra: att bidra
            efter bärkraft.
          </note>
          <note>
            I sammanhanget vill jag också nämna att det ligger ett förslag
            till en ny långsiktig budget för åren 20072013, den så kallade
            Agenda 2007. Förslaget innebär en omfattande expansion av EU:s
            budget. Den genomsnittliga åtagandenivån föreslås bli 1,26 % av
            EU:s BNI.
          </note>
          <note>
            Sverige har tillsammans med Frankrike, Storbritannien, Tyskland,
            Nederländerna och Österrike krävt att EU:s budget inte överstiger
            1 % av EU:s BNI. Vi kan således inte acceptera kommissionens förslag
            då det riskerar att kraftigt öka den svenska EU-avgiften. Men
            detta får vi som sagt återkomma till i ett annat sammanhang.
          </note>
          <note>
            Nu först till Cecilia Widegren: Det var väldigt vad du tog i.
          </note>
          <note>
            I den budgetlag vi har framgår det tydligt att det är en skyldighet
            för regeringen, om det finns risk att beslutat tak för statens
            utgifter kommer att överskridas, att vidta sådana åtgärder för
            att undvika detta som den faktiskt har befogenheter att göra.
            Det är inget tricksande eller myglande, utan det sker precis i
            enlighet med det regelverk och den budgetlag vi har i dag, Cecilia
            Widegren.
          </note>
          <note>
            Om man ömmar för bönderna vilket man ska göra som är en mycket
            viktig yrkeskår i vårt land och som bidrar till vårt välstånd,
            är det väldigt viktigt för bönderna att vi har ordning på finanserna.
            Det betyder mycket för deras situation och ekonomi.
          </note>
          <note>
            Det låter nästan på er, även Roger Tiefensee, som att böndernas
            pengar ska dras in och inte komma dem till del så småningom. Vem
            är det som har sagt att böndernas bidrag skulle betalas ut i november?
            Har regeringen sagt det någon gång? Nej, inte mig veterligt. I
            EG:s regelsystem står det att det kan betalas ut från november
            och in en bit över årsskiftet. Det är också det som kommer att
            ske nu, alltså efter årsskiftet. Det är alltså inget nytt på något
            sätt, utan så kan man göra.
          </note>
          <note>
            Roger Tiefensee säger att bönderna nu inte kan köpa julklappar
            till sina barn. Det är väl att överdriva lite grann. Jag måste
            säga att i dessa juletider är det kanske inte bönderna som jag
            tycker mest synd om. Det finns nog andra människor i vårt land
            som man kan sända en tanke till när det gäller julen.
          </note>
          <note>
            Jag vill påminna om att i budgeten för 2005 sänks skatten på
            dieselolja för jord- och skogsbruk med 2 kr per liter. Tidigare
            har också skatten på el och eldningsolja sänkts till en lägre
            nivå. Slopandet av arvs- och gåvoskatter för att underlätta generationsskiften
            är också till gagn för jordbrukarna och bönderna. Och vi höjer
            anslaget till det befintliga miljö- och landsbygdsprogrammet med
            ytterligare 400 miljoner 2005 och 400 miljoner 2006.
          </note>
          <note>
            Fru talman! Jag yrkar bifall till förslaget i finansutskottets
            betänkande. Dessutom vill jag önska fru talmannen god jul från
            finansutskottet.
          </note>
          <note type="speaker">
            Anf. 149 CECILIA WIDEGREN (m) replik:
          </note>
          <note>
            Fru talman! Det som vi vill få fram är oerhört tydligt det är
            den stora skillnaden mellan vår politik och regeringens politik
            när det gäller detta tricksande nämligen att vi vill ge även den
            här gruppen i samhället möjlighet att vara företagare på rimliga
            villkor. Då måste man ha planer som man kan följa.
          </note>
          <note>
            I det här fallet använder ni och regeringen ett antal människor
            runtom i landet, som varje dag kämpar för att få företaget att
            gå ihop, som en ren budgetregulator i hanteringen för att på papperet
            kunna skifta på detta sätt.
          </note>
          <note>
            Jag har två konkreta frågor till Tommy Ternemar, och jag vill
            att du ska försöka svara på dem.
          </note>
          <note>
            Min ena fråga är varför denna yrkeskategori, denna grupp i samhället,
            ska vara en enskild budgetregulator för regeringen. Det handlar
            om de 6 miljarderna och hela årsarbetsinkomsten som det innebär
            för bönderna.
          </note>
          <note>
            Min andra fråga är om Tommy Ternemar tycker att det är rimligt
            att Sveriges bönder hanteras på detta sätt eftersom andra bönder
            runtom i EU inte hanteras på detta sätt.
          </note>
          <note type="speaker">
            Anf. 150 TOMMY TERNEMAR (s) replik:
          </note>
          <note>
            Fru talman! Jag frågade tidigare: Vem är det som har sagt att
            dessa bidrag skulle betalas ut i november? Vem har åkt runt i
            Sverige och berättat det? Regeringen har inte lovat det någon
            gång.
          </note>
          <note>
            I EG:s regelverk står det mycket klart och tydligt att dessa
            bidrag kan betalas ut från november och över årsskiftet. Bönderna
            kommer att få sina pengar efter årsskiftet.
          </note>
          <note type="speaker">
            Anf. 151 CECILIA WIDEGREN (m) replik:
          </note>
          <note>
            Fru talman! Jag blir oerhört orolig när jag hör att Tommy Ternemar
            inte tar avstånd från denna hantering av en enskild företagargrupp.
            Vi vet att detta kommer att betalas ut efter årsskiftet men att
            det var möjligt att betala ut det redan från november månad, vilket
            många EU-länder också gör, men inte Sverige. Men det är inte i
            januari som detta kommer att betalas ut. Det kommer att betalas
            ut olika bidrag fram till maj månad. Det ska man räkna med. Det
            är ingenting som sker bara under januari månad.
          </note>
          <note>
            Jag vet att hela miljö- och jordbruksutskottet, där jag har möjlighet
            att medverka, har ställt sig bakom formuleringar om att det är
            viktigt att de olika EU-stöden betalas ut så tidigt som möjligt.
            Hela utskottet kan tänka sig att ställa sig bakom det. Kan ni
            i finansutskottet tänka er att ställa er bakom detta och arbeta
            för detta inför kommande period, Tommy Ternemar?
          </note>
          <note type="speaker">
            Anf. 152 TOMMY TERNEMAR (s) replik:
          </note>
          <note>
            Fru talman! Jag kan mycket väl stå här i dag och säga att vi
            visst kan ställa oss bakom det. Men det är ändå så att om regeringen
            ser att det finns risk för att utgiftstaket spräcks måste man
            vidta åtgärder, och det har vi nu gjort.
          </note>
          <note type="speaker">
            Anf. 153 ROGER TIEFENSEE (c) replik:
          </note>
          <note>
            Fru talman! Tommy Ternemar kom både i sitt anförande och i sitt
            replikskifte in på att regeringen har skyldighet att vidta åtgärder
            om det finns risk för att budgettaket spricker och om det handlar
            om att få ordning i finanserna. Men är det att få ordning i finanserna
            att skjuta fram en utgift? Innebär det en besparing? Blir statens
            ekonomi bättre därför att man skjuter fram en utgift? Pengarna
            ligger ju och väntar i Bryssel. Saldot blir därför inte bättre.
            Detta påverkar bara utgiftstaket. Det är det enda skälet. Det
            påverkar inte ekonomin. Det påverkar inte statsskulden, som vi
            har diskuterat här tidigare. Det påverkar bara utgiftstaket och
            regeringens förmåga att på papperet hålla det.
          </note>
          <note>
            Man kan jämföra med privatekonomin. Har jag bättre ordning i
            min ekonomi om jag väljer att betala en räkning för sent?
          </note>
          <note type="speaker">
            Anf. 154 TOMMY TERNEMAR (s) replik:
          </note>
          <note>
            Fru talman! Som du säger kan man jämföra med privatekonomin.
            Och du får inte en bättre ekonomi om du gör det. Men det kan vara
            så att man måste budgetera om i sin privatekonomi för att klara
            den till exempel över ett årsskifte.
          </note>
          <note type="speaker">
            Anf. 155 ROGER TIEFENSEE (c) replik:
          </note>
          <note>
            Fru talman! Då hamnar vi på det som Tommy Ternemar var inne på,
            att det inte är mest synd om bönderna. Därmed är det den yrkesgrupp
            som man väljer ut och använder som budgetregulator. Jag kan inte
            tolka det på något annat sätt.
          </note>
          <note>
            Överläggningen var härmed avslutad.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 11
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Ajournering
          </note>
          <note>
            Kammaren beslutade kl. 15.33 på förslag av tredje vice talmannen
            att ajournera förhandlingarna i 10 minuter för att finansutskottet
            skulle beredas möjlighet att sammanträda.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.43.
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 16 december
          </note>
          <note>
            Birgitta Ohlsson
          </note>
          <note>
            Liselott Hagberg
          </note>
          <note>
            Johan Pehrson
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Gustav Fridolin
          </note>
          <note>
            Alice Åström
          </note>
          <note>
            Sermin Özürküt
          </note>
          <note>
            Rolf Gunnarsson
          </note>
          <note>
            Agne Hansson
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Elina Linna
          </note>
          <note>
            Sven Bergström
          </note>
          <note>
            Sven Bergström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 januari.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 december
          </note>
          <note>
            Torsten Lindström
          </note>
          <note>
            Claes Västerteg
          </note>
          <note>
            Göran Lindblad
          </note>
          <note>
            Rosita Runegrund
          </note>
          <note>
            Martin Andreasson
          </note>
          <note>
            Maud Ekendahl
          </note>
          <note>
            Ulf Sjösten
          </note>
          <note>
            Elisebeht Markström
          </note>
          <note>
            Kvinnofrid
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 januari.
          </note>
          <note>
            20 § Kammaren åtskildes kl. 15.45.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
