<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--143</head>
          <docDate when="2005-06-18">2005-06-18</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2004/05:143
            </seg>
          </u>
          <note>
            Lördagen den 18 juni
          </note>
          <note>
            Kl. 09:00 - 11:37
          </note>
          <note>
            1 § Avsägelser
          </note>
          <note>
            Talmannen meddelade att Peter Pedersen (v) avsagt sig uppdraget
            som ledamot i kulturutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Helena Hillar Rosenqvist (mp) avsagt
            sig uppdraget som suppleant i kulturutskottet från och med den
            22 augusti.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval till kulturutskottet och lagutskottet
          </note>
          <note>
            Talmannen meddelade
          </note>
          <note>
            att Vänsterpartiets riksdagsgrupp på grund av uppkomna vakanser
            anmält Siv Holma som ledamot i kulturutskottet och Peter Pedersen
            som suppleant i kulturutskottet samt
          </note>
          <note>
            att Miljöpartiet de grönas riksdagsgrupp på grund av uppkomna
            vakanser anmält Mikael Johansson som suppleant i lagutskottet
            och från och med den 22 augusti som suppleant i kulturutskottet.
          </note>
          <note>
            Talmannen förklarade valda till
          </note>
          <note>
            ledamot i kulturutskottet
          </note>
          <note>
            suppleant i lagutskottet
          </note>
          <note>
            suppleant i kulturutskottet
          </note>
          <note>
            Talmannen förklarade vald från och med den 22 augusti till
          </note>
          <note>
            suppleant i kulturutskottet
          </note>
          <note>
            3 § Anmälan om återtagande av plats i riksdagen
          </note>
          <note>
            Talmannen meddelade att Barbro Feltzing (mp) skulle återta sin
            plats i riksdagen från och med måndagen den 27 juni varigenom
            uppdraget som ersättare skulle upphöra för Peter Rådberg.
          </note>
          <note>
            4 § Meddelande om justeringssammanträde
          </note>
          <note>
            Talmannen meddelade att justeringssammanträde skulle äga rum
            tisdagen den 28 juni kl. 12.00 .
          </note>
          <note>
            5 § Meddelande om dagens information från regeringen
          </note>
          <note>
            Talmannen meddelade att informationen om Europeiska rådets möte
            i Bryssel den 16 och 17 juni, med undantag av budgetförhandlingarna,
            skulle lämnas av utrikesminister Laila Freivalds.
          </note>
          <note>
            Informationen om budgetförhandlingarna skulle lämnas av statsminister
            Göran Persson vid öppna förhandlingar i EU-nämnden tisdagen den
            21 juni .
          </note>
          <note>
            6 § Beslut om ärenden som slutdebatterats den 17 juni
          </note>
          <note>
            Punkt 1
          </note>
          <note>
            Punkterna 25
          </note>
          <note>
            Punkt 1
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Ajournering
          </note>
          <note>
            Kammaren beslutade kl. 9.06 på förslag av talmannen att ajournera
            förhandlingarna i 5 minuter.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 9.11.
          </note>
          <note>
            7 § Information från regeringen om Europeiska rådets möte i Bryssel
            den 16 och 17 juni
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <note>
            Herr talman! Europeiska rådet i Bryssel den 1617 juni dominerades
            av två frågor: EU:s nya fördrag och den fortsatta ratifikationsprocessen
            samt EU:s långtidsbudget. Beträffande den senare frågan avser
            statsministern att återkomma till riksdagen i EU-nämnden i nästa
            vecka. Vid toppmötet antogs dessutom viktiga slutsatser på det
            utrikespolitiska området liksom om genomförandet av Lissabonstrategin,
            samarbetet på inrikesområdet och det rättsliga området samt EU:s
            strategi för hållbar utveckling.
          </note>
          <u>
            <seg>
              Men först till torsdagens huvudfråga: EU:s konstitutionella fördrag.
              De faktiska omständigheterna är väl kända. Det är tio länder som
              redan givit klartecken till det nya fördraget. Det har varit två
              folkomröstningar som har resulterat i ett nej, och det finns ett
              antal länder med ratifikationsprocesser framför sig i form av
              folkomröstningar eller parlamentariska behandlingar.
            </seg>
          </u>
          <u>
            <seg>
              Det är alltså olika utgångspunkter och hänsyn och därmed också
              lite skilda accenter i debatten. Bland annat tenderade den grupp
              stats- och regeringschefer vilkas länder redan godkänt fördraget
              att starkare betona vikten av att ratifikationsprocessen inte
              helt stannar av. Men i ett avseende var Europeiska rådet enigt.
              I det läge som nu har uppstått håller inte längre tidtabellen
              för den fortsatta processen. Ratifikationerna kommer inte att
              kunna slutföras i alla medlemsländer till oktober 2006. Men beslutet
              att inte sätta något nytt slutdatum är inte detsamma som att begrava
              fördraget. Vi kom i går överens om att Europeiska rådet ska återuppta
              diskussionerna om fördraget om ett år, första halvåret 2006, och
              då staka ut vägen för den fortsatta ratifikationsprocessen.
            </seg>
          </u>
          <u>
            <seg>
              Europa går nu in i en reflexionsperiod. Folkomröstningsresultaten
              i Frankrike och Nederländerna utgör, liksom opinionsyttringarna
              i flera andra länder, uttryck för en grundläggande oro som måste
              tas på stort allvar. Människor i dagens Europa ängslas över den
              sociala tryggheten och miljön, jobben, tillväxten, freden och
              säkerheten.
            </seg>
          </u>
          <u>
            <seg>
              De besked som Frankrike och Nederländerna gav vid toppmötet om
              hur de nationellt avser att följa upp de negativa utslagen i folkomröstningarna
              skapade inte den säkerhet om fördragets fortsatta status som många
              hade efterfrågat. Nederländerna lät förstå att liggande fördrag
              inte skulle underställas väljarna igen under innevarande mandatperiod.
              Därmed gavs inte den säkerhet kring fördragets ställning som hade
              varit nödvändig. Osäkerheten illustreras av den danske statsministerns
              tillkännagivande i torsdags att folkomröstningen skjuts upp.
            </seg>
          </u>
          <u>
            <seg>
              För svenskt vidkommande bedömer regeringen att gårdagens beslut
              medför att den nationella ratifikationen av fördraget tills vidare
              får skjutas upp. Fram till första halvåret 2006, då Europeiska
              rådet återupptar sin diskussion om ratifikationsprocesserna, kommer
              fördragets fortsatta status tyvärr att förbli osäker.
            </seg>
          </u>
          <u>
            <seg>
              Det nu liggande förslaget till fördrag har många styrkor. EU:s
              beslutsfattande blir mer effektivt. Det parlamentariska inflytandet
              stärks och öppenheten och demokratin ökar. Dessutom bäddar fördraget
              för de institutionella förändringar vi behöver för den fortsatta
              utvidgningen. Regeringen anser också att fördraget måste ses som
              en helhet. Det är en väl balanserad kompromiss, och det vore en
              utsiktslös övning att i dagsläget plocka ut och förhandla om fördragets
              enskilda komponenter. På den punkten rådde också enighet vid toppmötet.
              Ingen talade om omförhandling av hela, eller delar av, fördraget.
            </seg>
          </u>
          <u>
            <seg>
              Herr talman! Jag vill nu rikta kammarens uppmärksamhet på den
              långa rad viktiga frågor som behandlas i toppmötets slutsatser
              men som kan ha hamnat i skuggan av både fördrags- och budgetdiskussionen.
              På det utrikespolitiska området är vi mycket nöjda med toppmötets
              slutsatser. Jag fäster särskilt stor vikt vid Europeiska rådets
              tydliga uttalande om FN och behovet av FN-reform inför FN:s toppmöte
              i september.
            </seg>
          </u>
          <u>
            <seg>
              För Sverige som ordförande för nästkommande generalförsamling
              känns det särskilt angeläget att EU tar en ledande roll för reform
              av och fördjupat stöd till FN. Att EU-länderna nu enats om att
              senast år 2010 nå en biståndsnivå på 0,56 % av bni är ett viktigt
              steg mot målet om 0,75 % och en betydelsefull signal inför toppmötet
              i New York. Vi är också mycket nöjda med att Europeiska rådet
              så tydligt markerat sin besvikelse över utfallet av NPT-konferensen
              för ett par veckor sedan. Det internationella arbetet för nedrustning
              och icke-spridning av kärnvapen måste vändas på rätt köl.
            </seg>
          </u>
          <u>
            <seg>
              En rad regionala frågor har också behandlats i slutsatserna.
              Jag vill särskilt nämna situationen i Sudan och att det bekräftades
              att EU ska bidra till den afrikanska unionens insats i Darfur
              liksom EU:s engagemang för mänskliga rättigheter och demokrati
              i Vitryssland. Även utvecklingen i Moldavien och Ukraina noterades
              i slutsatserna.
            </seg>
          </u>
          <u>
            <seg>
              Det finns vidare en enighet om behovet av att stödja återuppbyggnaden
              av Irak och en uppmaning till Iran om att suspendera all urananrikning.
              Ett särskilt uttalande om Mellanöstern antogs, där unionen vädjar
              till parterna att snarast återgå till färdplanen för fred, kritiserar
              Israels byggande av säkerhetsbarriären på ockuperad mark och de
              fortsatta bosättningarna samt uppmanar palestinierna att snarast
              ange ett nytt datum för de planerade valen och att med kraft bekämpa
              terrorismen.
            </seg>
          </u>
          <u>
            <seg>
              Jag vill sluta cirkeln i den här delen med några ord om EU:s
              utvidgning. I Europeiska rådets slutsatser slås fast att tidigare
              beslut fortsatt gäller. Det innebär att Rumänien och Bulgarien
              sannolikt blir medlemmar i januari 2007, att medlemskapsförhandlingar
              med Turkiet inleds i höst och att Kroatien får börja förhandla
              så snart landet fullt ut samarbetar med Jugoslavientribunalen.
              Den svenska regeringen fäster yttersta vikt vid att de här processerna
              fortgår enligt plan och att målstolpar inte flyttas efter hand.
              Utvidgningen ska inte behöva lida av de problem som EU nu har.
              Samtidigt kan vi inte blunda för att de negativa utfallen i folkomröstningarna
              i Frankrike och Nederländerna nog delvis kan kopplas till en osäkerhet
              i opinionen kring EU:s utvidgning.
            </seg>
          </u>
          <u>
            <seg>
              Herr talman! Europeiska rådet antog vidare en förklaring med
              principer för hållbar utveckling och bekräftar att dessa målsättningar
              och principer ger vägledning i översynen av hållbarhetsstrategin.
              Förklaringen ger ett tydligt besked inför översynen. Den anger
              huvudsakliga mål för social, ekonomisk och miljömässig utveckling.
              Den innehåller också tio vägledande principer, bland annat jämlikhet
              och grundläggande rättigheter, solidaritet inom och mellan generationer
              och försiktighetsprincipen. Dessa tio principer ska vägleda all
              EU-politik.
            </seg>
          </u>
          <u>
            <seg>
              Vi känner ett särskilt ansvar för strategin som initierades under
              det svenska ordförandeskapet och avser därför att ha nära kontakter
              med det inkommande brittiska ordförandeskapet i frågan under hösten.
            </seg>
          </u>
          <u>
            <seg>
              Vid mötet godkändes det integrerade riktlinjepaketet som samlar
              den makroekonomiska och den mikroekonomiska politiken och sysselsättningspolitiken
              i 24 riktlinjer. Det är första gången som riktlinjerna för den
              ekonomiska politiken och sysselsättningspolitiken antas samlat.
              Det kan bidra till en förbättring av genomförandet av Lissabonstrategin.
              Regeringen är nöjd över att synergieffekten mellan den ekonomiska,
              sociala och miljömässiga dimensionen återigen bekräftades. Den
              är avgörande för att vi ska uppnå full sysselsättning och hållbar
              tillväxt på sikt.
            </seg>
          </u>
          <u>
            <seg>
              Nu är vår stora utmaning att översätta riktlinjerna till ett
              konkret och ambitiöst nationellt handlingsprogram. Detta arbete
              har påbörjats, och regeringen kommer att lämna en skrivelse till
              riksdagen den 15 oktober.
            </seg>
          </u>
          <note>
            Vidare noterades rådets antagande av Haaghandlingsplanen. Den
            översätter Haagprogrammet till konkreta åtgärder och innehåller
            283 förslag till hur ett område med frihet, säkerhet och rättvisa
            ska utvecklas.
          </note>
          <u>
            <seg>
              Europeiska rådet gjorde en sedvanlig uppföljning av genomförandet
              av handlingsplanen mot terrorism. Genomförandet av handlingsplanen
              går planenligt. Några frågor som särskilt lyftes fram var framstegen
              på RIF-området, räddningstjänst och skydd av kritisk infrastruktur
              och externa relationer liksom arbetet mot radikalisering och rekrytering.
            </seg>
          </u>
          <u>
            <seg>
              Herr talman! Toppmötets andra huvudfråga var, som jag inledningsvis
              sade, EU:s budget för åren 20072013. Efter komplicerade och långdragna
              förhandlingar kunde dock ingen enighet uppnås i den delen. Vi
              var ett flertal länder som inte kunde acceptera det förslag som
              presenterades.
            </seg>
          </u>
          <u>
            <seg>
              Statsministern återkommer, som tidigare sagts, till riksdagen
              i denna fråga genom EU-nämnden i nästa vecka.
            </seg>
          </u>
          <note type="speaker">
            Anf. 2 MAUD OLOFSSON (c):
          </note>
          <u>
            <seg>
              Herr talman! Jag ska börja med att tacka för den rapport som
              vi har fått. Jag är rätt bekymrad över det som händer i EU just
              nu. Det finns ingen överenskommelse om fördraget och ingen överenskommelse
              om budgeten. Men om man tittar på EU:s historia har det alltid
              varit så att när det har varit som mest krisartat i EU har EU
              också samlat sig och kommit framåt. Det är väl i den förhoppningen
              som vi ska försöka arbeta i dag, det vill säga att detta är en
              kris som vi ska ta oss ur på ett konstruktivt och bra sätt.
            </seg>
          </u>
          <u>
            <seg>
              Det som jag känner mig mest bekymrad över är det som händer med
              utvidgningen. Även om utrikesministern säger att vi håller fast
              vid tidsplan och annat så finns det en naturlig begränsning när
              det gäller antalet länder som kan komma med. Och fördraget var
              ett svar på våra möjligheter att ta emot fler länder, att fatta
              beslut och att ha en organisation som fungerar också med fler
              medlemsländer.
            </seg>
          </u>
          <u>
            <seg>
              Jag är glad över att man fortsätter denna process. Här måste
              nämligen Sverige fortsätta att vara starkt i fråga om kraven på
              utvidgningen, annars riskerar vi att få en säkerhetspolitisk situation
              i Europa framöver som jag inte tror att någon av oss vill ha.
            </seg>
          </u>
          <u>
            <seg>
              Jag tror att det också är viktigt att se att det är väldigt många
              av Europas folk som säger att EU ska vara smalare men vassare,
              det vill säga att EU ska ägna sig åt rätt saker. Jag tror att
              detta är en reaktion på att EU har ägnat sig för mycket åt småsaker
              men inte varit kraftfullt i miljöfrågorna, i freds- och säkerhetsfrågorna,
              i fråga om rättstrygghet och i fråga om att skapa handel i Europa.
            </seg>
          </u>
          <u>
            <seg>
              Det som jag nu är intresserad av att få veta är hur ministerrådets
              diskussion var. Nu säger man att man ska vänta ett år. Vad ska
              hända under detta år? Vad tänker ministerrådet ta för initiativ
              för att skapa en bredare diskussion om EU:s uppdrag, så att medborgarna
              känner att de är med? Och vad gör regeringen här hemma i Sverige?
            </seg>
          </u>
          <u>
            <seg>
              Vi har från Centerpartiets sida föreslagit demokratikonvent.
              Ingenting har hänt på det området så här långt. Men jag hoppas
              verkligen att regeringen nu tar sitt ledaransvar. Och vi lovar
              att ställa upp för att kunna vara med och diskutera tillsammans
              med Sveriges medborgare vad EU ska vara bra för. Vad behöver vi
              EU till? Vad är det tydliga uppdraget som EU har framöver? När
              vi nu har förskjutit tidsprocessen är jag intresserad av att få
              veta vad vi ska göra för att förankra och diskutera detta.
            </seg>
          </u>
          <note type="speaker">
            Anf. 3 Utrikesminister LAILA FREIVALDS (s):
          </note>
          <u>
            <seg>
              Herr talman! Detta var en av de frågor som naturligtvis diskuterades
              mycket mellan stats- och regeringscheferna eftersom diskussionen
              visade att synen på vad som är EU:s problem och vilka förändringar
              som man skulle vilja ha var väldigt olika. Det finns inte en enad
              bild av vad som är smalare eller vad som är vassare, och vad som
              ska bort om man vill göra det smalare.
            </seg>
          </u>
          <u>
            <seg>
              Tvärtom finns det de som tycker att man har gjort alldeles för
              lite i en rad olika frågor, just sådana frågor som människor känner
              stor oro för. Det handlar om den sociala situationen, om arbetstillfällena.
              Det är en stor arbetslöshet i många länder. Detta betyder att
              människor vill att EU ska ägna sig mer åt sådant som man i dag
              inte gör tillräckligt av.
            </seg>
          </u>
          <u>
            <seg>
              Men samtidigt finns det uppfattningar om att det finns saker
              som EU inte borde ägna sig åt. I budgetdiskussionen var till exempel
              frågan om jordbruksstödet en återkommande fråga. Ska verkligen
              EU ägna sig åt att ge stöd i den omfattning som sker till jordbruket?
            </seg>
          </u>
          <u>
            <seg>
              Detta är alltså en fråga där det finns väldigt olika meningar
              inom EU, och EU måste fortsätta att fördjupa sin gemensamma diskussion
              om hur man vill samla sig kring EU:s framtid. Vad vill vi med
              EU?
            </seg>
          </u>
          <u>
            <seg>
              Detsamma gäller naturligtvis inom vårt eget land, att vi måste
              samla oss kring vad vi vill använda EU till. Vi har haft en omfattande
              debatt inom vårt land. Men det är naturligtvis viktigt att vi
              fortsätter och att vi tar vara på det tillfälle som vi faktiskt
              får genom att vi på detta vis så tydligt har visat att vi har
              frågor som vi måste diskutera och fördjupa vårt engagemang i och
              hitta flera punkter som vi kan enas om. Den tiden är kommen. Vi
              måste använda oss av den och hitta bra former för det. Vi har
              goda erfarenheter. Vi har en särskild kommission som har i uppdrag
              att driva denna fråga vidare. Låt oss fundera på hur vi ytterligare
              kan fördjupa diskussionen inom vårt eget land. Vi behöver det.
            </seg>
          </u>
          <note type="speaker">
            Anf. 4 GÖRAN HÄGGLUND (kd):
          </note>
          <u>
            <seg>
              Herr talman! Tack, utrikesministern, för informationen. Detta
              var den första riktigt viktiga milstolpen i någon mening efter
              det att EU har genomgått en fantastisk förvandling, eller efter
              det att vår kontinent har genomgått en fantastisk förvandling,
              i och med att Europa har enats igen efter att de östeuropeiska
              länderna har levt under socialism och under förtryck under många
              decennier.
            </seg>
          </u>
          <u>
            <seg>
              I dag finns det ett enat Europa i meningen att alla länder bygger
              på marknadsekonomi, på demokrati och på mänskliga fri- och rättigheter.
            </seg>
          </u>
          <u>
            <seg>
              För min del blir ändå slutsatsen förstås att detta toppmöte slutade
              i ett praktfullt fiasko. När det gäller de två viktigaste områdena,
              EU:s långtidsbudget och fördraget, blev det fiasko.
            </seg>
          </u>
          <u>
            <seg>
              En slutsats för min del är att mer arbete måste ske mellan toppmötena
              nationellt förstås, i vårt land och i alla andra länder för att
              ge EU en position där det är mer förankrat och mer öppet och där
              det upplevs som mer meningsfullt och som ett verkligt svar på
              medborgarnas behov av lösningar på frågor som är för stora för
              enskilda länder att lösa. Vi behöver mer av diskussion i vårt
              land mellan toppmötena.
            </seg>
          </u>
          <u>
            <seg>
              Det andra är naturligtvis att det måste finnas mer av diskussion,
              samråd och samtal mellan regeringar och mellan länder också på
              högre nivå, på politisk nivå, för att toppmötena inte ska få ett
              sådant här slut.
            </seg>
          </u>
          <u>
            <seg>
              Alltså: Mer av arbete mellan toppmötena nationellt och på EU-nivå
              behövs. Av konversationen tidigare här drar jag slutsatsen att
              det finns en ganska bred enighet kring det.
            </seg>
          </u>
          <u>
            <seg>
              Hur gör vi detta?
            </seg>
          </u>
          <u>
            <seg>
              Jag anser att vi inför det här toppmötet var illa förberedda
              för svensk del, att regeringen inte tog de kontakter den borde
              ha tagit för att få med alla partier på vagnen.
            </seg>
          </u>
          <u>
            <seg>
              Hur gör vi alltså detta bättre nästa gång, fru utrikesminister?
            </seg>
          </u>
          <note type="speaker">
            Anf. 5 Utrikesminister LAILA FREIVALDS (s):
          </note>
          <u>
            <seg>
              Herr talman! Jag vet inte om jag är beredd att säga att detta
              toppmöte var ett fiasko egentligen inte. Jag tycker att detta
              toppmöte visade hur omfattande diskussioner som behövs inom EU
              för att man så småningom ska kunna enas kring väldigt fundamentala,
              viktiga frågor för EU. Om man ännu inte är framme vid det utan
              ser toppmötet som ett led i den pågående processen av integrering
              av länderna och arbetet fram till att nå gemensamma ståndpunkter
              kring vad vi vill med EU är detta, tycker jag, ett led i en viktig
              process som vi alla på ett aktivt och positivt sätt måste delta
              i. Vi ska inte säga att detta är ett fiasko, att vi inte har kommit
              någonstans.
            </seg>
          </u>
          <u>
            <seg>
              Jag tycker att vi befinner oss på väg. Hela EU-projektet är ju
              ett äventyr som startade för 60 år sedan men som fortfarande har
              en lång väg framför sig. Vi ska inte något ögonblick tycka och
              säga: Nu är vi färdiga. Nu är vi ense.
            </seg>
          </u>
          <u>
            <seg>
              Framför allt tycker jag inte att de som representerar alla de
              olika folken i länderna ska säga: Vi är färdiga. Vi är eniga.
              Folken är ju fortfarande inte med. Då speglar väl också toppmötet
              den situation vi har, att vi måste fördjupa diskussionen och samtalen
              inom våra länder och där håller jag med Göran Hägglund mellan
              länderna. Vi måste hitta former för att finna en större samsyn
              kring de grundläggande frågorna, för det här toppmötet visade
              att vi har väldigt olika bedömningar och olika tyngdpunkter för
              vad vi tycker är viktigast. Vi måste fortsätta detta samtal. Det
              är ju det som EU är till för. Därför tycker jag att EU fungerar
              när det samtalet pågår.
            </seg>
          </u>
          <note type="speaker">
            Anf. 6 GÖRAN HÄGGLUND (kd):
          </note>
          <u>
            <seg>
              Herr talman! Tack för svaret! Jag håller naturligtvis med om
              detta, men ett fiasko är det ändå eftersom det fanns en tidsplan
              för hur vi skulle kunna föra en process vidare som hade lett till
              ett EU som jag menar hade blivit mer öppet, mer demokratiskt och
              mer välfungerande med många nya medlemsländer. Det fanns en tidsplan.
              Den har bromsats upp.
            </seg>
          </u>
          <u>
            <seg>
              Det är självklart så att när många ska samarbeta är aldrig alla
              eniga om allting. Men den här gången var det så att man på de
              två punkter som var de viktiga dagordningspunkterna inte kom vidare.
              Jag vidhåller förstås, och utrikesministern stryker under detta,
              att arbetet måste fortsätta mellan toppmötena. Men det här mötet
              var ett fiasko. Vi måste lägga upp arbetet på ett annat sätt så
              att inte också nästa toppmöte blir ett fiasko utan så att vi tar
              till vara de fantastiska möjligheter som EU erbjuder som en plattform
              för samarbete mellan länder och folk för att lösa angelägna problem
              för oss alla.
            </seg>
          </u>
          <note type="speaker">
            Anf. 7 Utrikesminister LAILA FREIVALDS (s):
          </note>
          <u>
            <seg>
              Herr talman! Tidsplanen har bromsats upp, och det behövs. Vi
              behöver fördjupa vår diskussion om hur vi vill att EU ska fungera
              i framtiden.
            </seg>
          </u>
          <u>
            <seg>
              Vi är väldigt många det finns en bred politisk enighet, även
              om den inte är total, också i Sverige som är övertygade om att
              det nya fördraget är ett bättre fördrag för att klara de stora
              utmaningar vi har framför oss, inte minst utvidgningen. Men vi
              måste fortsätta att fördjupa debatten och involvera fler människor
              till att se det som vi, en del av oss, är överens om men alltså
              ännu inte alla; så vi har ett arbete framför oss.
            </seg>
          </u>
          <note type="speaker">
            Anf. 8 MARIA WETTERSTRAND (mp):
          </note>
          <u>
            <seg>
              Herr talman och utrikesministern! Förslaget till EU:s konstitution
              tycker jag är en av de viktigaste frågorna för både EU:s framtid
              och Sveriges framtida förhållande till EU. Det reglerar maktförhållanden
              mellan länderna och den politiska inriktningen för unionen. Jag
              menar att den ökar avståndet mellan väljare och valda det är mer
              av det som redan finns. Man försöker lösa de problem som uppstått
              genom att göra mer av det som har bidragit till att skapa problemen.
              Det är orsaken till att jag anser att det behövs folkomröstningar
              om det här fördraget.
            </seg>
          </u>
          <u>
            <seg>
              Det är ju så att konstitutionen ska godkännas av alla länder
              för att träda i kraft och att två länder har sagt nej. Det borde
              rimligen innebära att konstitutionen är död. Tyvärr verkar det
              inte vara så. Jag upplever att man snarare försöker bortförklara
              de nej som man har fått i folkomröstningarna. Man säger att folkomröstningarna
              handlade om annat.
            </seg>
          </u>
          <u>
            <seg>
              Utrikesministern nämnde i förbigående utvidgningen som ett problem.
              Andra nämner specifikt Turkiet som för att befläcka att de här
              människorna har röstat med inskränkthet som grund. Men Eurostat,
              EU:s statistikorgan, säger att det inte handlade om det här, utan
              att det handlade just om maktförhållanden och om EU:s relation
              till nationalstaterna. Sanningen är att det är fackföreningsrörelser,
              gröna väljare, vänsterväljare och alla möjliga som har röstat
              nej till konstitutionen.
            </seg>
          </u>
          <u>
            <seg>
              Beskedet från det här toppmötet är, som jag upplever det, att
              ratifikationen ska fortsätta men så långsamt att medborgarna ska
              hinna övertygas och så långsamt att de två nejen hinner glömmas
              bort och inte verkar vara så viktiga när man kommer till slutet.
            </seg>
          </u>
          <u>
            <seg>
              Man tycks inte vara beredd till en ny process och man tycks inte
              vara beredd att göra en förändrad inriktning, utan man är så övertygad
              om den här konstitutionens förträfflighet att man tror att bara
              man tar en tankepaus ska nog människor kunna övertygas om att
              den är bra. Det oroar mig väldigt mycket. Det känns som att den
              här politiska eliten inte tänker ta den kris som finns på allvar.
            </seg>
          </u>
          <u>
            <seg>
              Ser utrikesministern nu en risk att klyftan ökar till en avgrund?
            </seg>
          </u>
          <note type="speaker">
            Anf. 9 Utrikesminister LAILA FREIVALDS (s):
          </note>
          <u>
            <seg>
              Herr talman! De skillnader, den klyfta, som finns mellan olika
              synpunkter i frågan mellan länder och inom länderna måste överbryggas.
              Det är det som ligger bakom det ställningstagande som Europeiska
              rådet gjorde. Vi måste nu ha en period av reflexion och dialog
              för att kunna samla en bredare enighet kring vad vi vill med EU
              och hur vi vill gå framåt.
            </seg>
          </u>
          <u>
            <seg>
              I dag kan vi inte se att det finns ett bättre fördrag som kan
              omhänderta det som i dag är ett problem och det som är ett krav
              för att den framtida utvecklingen ska kunna bli som vi vill, med
              bland annat utvidgningen som en viktig kärnfråga i det sammanhanget.
            </seg>
          </u>
          <u>
            <seg>
              Vi ser ingen anledning att nu förhandla om fördraget vare sig
              i dess helhet eller i mindre delar, utan vad vi ser är att vi
              måste överbrygga de olika ståndpunkter som finns om vad vi vill.
              Om vi lyckas överbrygga det kan vi ställa oss frågan: Är vi nu
              överens om att det fördrag vi har uppfyller de möjligheter vi
              vill ha till att utveckla EU i den riktning som vi har enats om?
            </seg>
          </u>
          <u>
            <seg>
              Det är det som är skälet till att vi inte ser någon anledning
              att nu förhandla om fördraget men däremot att förlänga tiden fram
              till den tidpunkt när vi kan fatta beslut eftersom inte alla länder
              är färdiga för att fatta beslut om fördraget. Men vi måste respektera
              dem som ansåg att de var färdiga för det och som redan har fattat
              beslut. En del kommer också att fortsätta och fatta beslut. Men
              det måste varje land självt få avgöra.
            </seg>
          </u>
          <note type="speaker">
            Anf. 10 MARIA WETTERSTRAND (mp):
          </note>
          <u>
            <seg>
              Herr talman! Tack för det svaret, utrikesministern! Jag är positiv
              till att man tar en tankepaus, men jag menar att den tankepausen
              måste användas .
            </seg>
          </u>
          <u>
            <seg>
              Man säger att man ska överbrygga klyftorna. Det får inte bara
              betyda att man ska övertyga människorna om att den här konstitutionen,
              trots den skepsis som finns, är alldeles utmärkt och inte förtjänar
              någon kritik.
            </seg>
          </u>
          <u>
            <seg>
              Man måste också vara beredd att inleda en ny och bred process,
              där man engagerar folkrörelser i alla Europas länder och engagerar
              medborgarna. Det kan inte vara en uppifrånkommunikation, där ledarna
              i EU ska övertyga medborgarna om att det som medborgarna uppenbarligen
              inte vill ha, i alla fall inte i EU:s två kärnländer, ändå är
              det som ska bli. Det är det som oroar mig.
            </seg>
          </u>
          <note type="speaker">
            Anf. 11 Utrikesminister LAILA FREIVALDS (s):
          </note>
          <u>
            <seg>
              Herr talman! Jag delar Maria Wetterstrands uppfattning om att
              det krävs en bred process. Vi måste involvera flera människor.
              Vi har haft en process. Väldigt många människor har varit engagerade
              och delaktiga. Men det behövs mer. Jag tror att det ska handla
              om mer än att diskutera teknikaliteter i ett fördrag. Jag tror
              att den diskussionen mer ska handla om just vad vi vill med det
              europeiska samarbetet. Hur vill vi att EU ska utvecklas vidare?
              Vi behöver bredda diskussionen till att omfatta de frågor som
              är livsavgörande för oss och inte gå ned i teknikaliteter. Teknikaliteter
              är någonting som vi löser sedan det formella beslutsfattande som
              behövs för att vi ska uppnå det som vi har blivit eniga om är
              vårt mål.
            </seg>
          </u>
          <note type="speaker">
            Anf. 12 CARL B HAMILTON (fp):
          </note>
          <u>
            <seg>
              Herr talman! Jag vill först säga att jag tycker att den pessimism
              som vi här hört uttryckas är något omotiverad beträffande budgetfrågan.
              EU:s budgetförhandlingar är olustiga, tuffa tillställningar med
              många föga vackra inslag. Det är inte första gången en sådan här
              förhandling har spruckit. Jag tycker inte att man ska överdriva
              det negativa i att det första allvarliga försöket att nå en uppgörelse
              om denna långtidsbudget sprack. Jag vill inte säga att det är
              normalt, men det är inte särskilt ovanligt.
            </seg>
          </u>
          <u>
            <seg>
              Desto allvarligare, tycker jag, är det med fördraget. Just det
              här fördraget må vara dött. Men Europas problem lever. Fördraget
              var ju tänkt att hjälpa till att lösa en del av de problemen internationell
              brottslighet, gränsöverskridande miljöfrågor, ekonomisk utveckling
              och så vidare. De problemen finns kvar. Vi måste därför få ett
              nytt regelverk.
            </seg>
          </u>
          <u>
            <seg>
              Då blir det väldigt viktigt att den här betänketiden på ett år
              den ska sträcka sig över ett år används på ett konstruktivt och
              bra sätt, ungefär som Maria Wetterstrand tidigare sade. Vi får
              inte komma tillbaka om ett år och inte ha kommit en millimeter
              längre.
            </seg>
          </u>
          <u>
            <seg>
              Då har jag en fråga till utrikesministern, och till statsministern
              om han hör det här. Den svenska regeringen har sagt, och statsministern
              i synnerhet, att statsministern tillhör Europas mest erfarna ledare
              och vill gärna framstå som en ledare på europeisk nivå. Vilka
              initiativ tänker den svenska regeringen ta för att få en kreativ
              process på europeisk nivå och på nationell svensk nivå? Vad är
              initiativen?
            </seg>
          </u>
          <note type="speaker">
            Anf. 13 Utrikesminister LAILA FREIVALDS (s):
          </note>
          <u>
            <seg>
              Herr talman! Jag delar inte Carl B Hamiltons uppfattning att
              fördraget är dött. Det fanns en enighet inom Europeiska rådet
              om att det är ett bra fördrag och att vi behöver det fördraget.
              Men vi måste vänta med att fatta beslut om det.
            </seg>
          </u>
          <u>
            <seg>
              Min uppfattning är, som jag sade till Maria Wetterstrand, att
              det inte bara är fördraget och dess teknikaliteter som vi behöver
              diskutera. Vi behöver diskutera vad vi vill med det europeiska
              projektet. Vi behöver diskutera det inom vårt eget land, för det
              finns olika meningar och en stor oro och osäkerhet, och vi behöver
              diskutera det mellan länderna. Men varje land måste ta itu med
              sin egen situation och få en dialog till stånd med medborgarna
              kring Europafrågan och Europaprojektet. Sedan kan vi återkomma
              till fördraget, det regelverk som måste finnas på plats för att
              vi ska kunna uppnå det som vi vill åstadkomma.
            </seg>
          </u>
          <u>
            <seg>
              Regeringen kommer att återkomma till riksdagen och till de olika
              partierna för att diskutera hur vi kan fördjupa vår dialog. Jag
              tycker att riksdagen har ett stort ansvar i den frågan. Trots
              allt är riksdagen det avstamp varifrån vi agerar i förhållande
              till resten av Europa. Vi har alla ett ansvar att säkerställa
              att vi får ett överbryggande av de klyftor och den oro som finns
              hos många människor. Vi kommer att återkomma med initiativ. Carl
              B Hamilton får gärna bidra med goda idéer.
            </seg>
          </u>
          <note type="speaker">
            Anf. 14 CARL B HAMILTON (fp):
          </note>
          <u>
            <seg>
              Herr talman! Jag ska gärna ge sådana bidrag. Jag har några, men
              jag ska inte dra dem som korten ur rockärmen just nu.
            </seg>
          </u>
          <u>
            <seg>
              Vad jag sade var att just det här fördraget måste man säga är
              dött. Men det framtida regelverk som så småningom kommer måste
              bygga på det här förslaget i fördraget. Det är alldeles klart.
              Det är en del eviga frågor som fördraget försöker hjälpa till
              att lösa. Jag nämnde några av dem.
            </seg>
          </u>
          <u>
            <seg>
              Utrikesministern återkom till att vi behöver diskutera. Jag vill
              ändå återkomma till min fråga, vad den svenska regeringen vill
              göra på europeisk nivå för att se till att den här perioden blir
              produktiv och kreativ. Det är inte så att Sverige enbart har ansvar
              för Sverige som medlem. Som medlem i unionen har vi ansvar för
              hela Europas framtid. Nu kan vi inte springa upp och sätta oss
              på åskådarläktaren. Nu är vi med och ska utöva ledarskap på europeisk
              nivå.
            </seg>
          </u>
          <note type="speaker">
            Anf. 15 Utrikesminister LAILA FREIVALDS (s):
          </note>
          <u>
            <seg>
              Herr talman! Det är givetvis en fråga som Sverige kommer att
              diskutera med det nya ordförandeskapet Storbritannien, med kommissionen,
              med Margot Wallström, som är den kommissionär som har en stor
              roll att spela i det här sammanhanget. Sverige kommer att vara
              en aktiv partner i just den här frågan.
            </seg>
          </u>
          <note type="speaker">
            Anf. 16 HILLEVI LARSSON (s):
          </note>
          <u>
            <seg>
              Herr talman! Jag vill börja med att säga att det som kan te sig
              som ett fiasko kanske på lite längre sikt visar sig vara en seger.
              Man har nu vågat ta tag i de svåra diskussionerna om vad EU:s
              budget ska användas till, inte minst frågan om jordbrukspolitiken,
              hur mycket medlemsländerna ska betala och fördelningen av betalningen
              mellan länderna. Jag tror att det är viktigt att man vågar ta
              den diskussionen. Det kanske i ett senare skede visar sig ge utdelning.
            </seg>
          </u>
          <u>
            <seg>
              Sedan gläder det mig att höra att man inte glömmer bort frågan
              om utvidgningen i konkurrensen med alla andra frågor som nu har
              kommit upp. Utvidgningen när det gäller Bulgarien och Rumänien
              går vidare. Det är glädjande att höra. Men oavsett vad man tycker
              om fördraget sätter faktiskt nuvarande fördrag ett stopp vid 27
              länder, och när Bulgarien och Rumänien har kommit med är vi uppe
              i 27 länder. Då måste man ta den diskussionen. Man kan inte säga
              att fördraget är stendött i alla delar om man vill gå vidare med
              utvidgningen. Det har ju varit en hjärtefråga för Sverige under
              lång tid att EU ska innefatta alla Europas länder. Det gäller
              även de fattiga länderna, ett muslimskt land som Turkiet och de
              före detta krigshärdarna i Jugoslavien.
            </seg>
          </u>
          <u>
            <seg>
              Nu har vi på dagordningen Turkiet och Kroatien efter Bulgarien
              och Rumänien. Men vi har också Serbien, Montenegro, Bosnien och
              Hercegovina. Det vore tragiskt om denna process helt stoppades
              upp. Jag kan förstå att det kan bli förseningar med tanke på de
              övriga problemen, men det vore tragiskt om den stoppades upp.
            </seg>
          </u>
          <u>
            <seg>
              Avslutningsvis det positiva när det gäller FN. Jag hörde detta
              om biståndet. Men jag tror att FN också är i behov av reformering
              så att det blir mer handlingskraftigt och kan agera mer. Jag skulle
              vilja fråga både hur utvidgningen går vidare och om vi när det
              gäller FN:s reformering nu är överens om att även göra EU mer
              handlingskraftigt förutom när det gäller biståndet.
            </seg>
          </u>
          <note type="speaker">
            Anf. 17 Utrikesminister LAILA FREIVALDS (s):
          </note>
          <u>
            <seg>
              Herr talman! Jag delar helt Hillevi Larssons uppfattning att
              en av de viktigaste frågorna är just att det nya fördraget skulle
              skapa förutsättningar för en utvidgning utöver de 27 länderna.
              Det är naturligtvis också det som är förklaringen till att vi
              har varit så angelägna om att ratificeringen av fördraget skulle
              genomföras med det tidsperspektiv vi hade. Bakom det låg behovet
              av att skapa ett regelverk som gjorde det möjligt att fortsätta
              utvidgningsprocessen.
            </seg>
          </u>
          <u>
            <seg>
              Nu får vi acceptera att det tar längre tid. Det är inte så att
              vi i dag kan se att detta kommer att hindra utvecklingen mot en
              utvidgning med ytterligare länder, utan de som närmast står i
              tur de ryms. De andra har en lång process framför sig.
            </seg>
          </u>
          <u>
            <seg>
              Jag tror att dessa två processer, anpassningen hos dem som vill
              bli medlemmar i EU och vår förmåga att ändra vårt regelverk för
              att kunna ta emot dem, borde kunna överensstämma med varandra,
              så att vi i slutändan uppnår det vi vill.
            </seg>
          </u>
          <u>
            <seg>
              När det gäller FN-reformen finns det verkligen en samling bland
              EU:s länder.
            </seg>
          </u>
          <u>
            <seg>
              Man inser att EU har en mycket betydelsefull roll att spela vid
              toppmötet i september i New York. EU måste visa att vi anser att
              FN är ett viktigt organ i det multilaterala samarbetet när det
              gäller att utveckla världen mot ökad säkerhet och respekt för
              mänskliga rättigheter. Detta var nog en av de stora framgångarna
              med detta toppmöte som på något vis försvinner i diskussionerna
              kring det som man inte lyckades att uppnå. Det är ett viktigt
              ställningstagande som EU har gjort, och det innebär att EU har
              ett ansvar fram till toppförhandlingarna att samarbeta med andra
              regioner i världen, inte minst med de afrikanska länderna, för
              att hitta gemensamma ståndpunkter som gör det möjligt att fatta
              beslut om reformering av FN.
            </seg>
          </u>
          <note>
            Anf. 18 GUNILLA CARLSSON i Tyresö (m):
          </note>
          <u>
            <seg>
              Herr talman! Hur djup och allvarlig Europas kris är avgör vi
              ju själva. Det jag tycker mig se är minst lika mycket en ledarskapskris,
              och att det finns risk för en ökad nationalism i Europa i en tid
              då vi behöver samarbeta mer.
            </seg>
          </u>
          <u>
            <seg>
              Jag vägrar att tro att Europas medborgare är emot samarbete så
              länge EU förmår leverera mer i kampen mot internationell brottslighet,
              för en bättre miljö, för en mer dynamisk ekonomi och för ökad
              säkerhet och demokrati i vår del av världen. Utmaningarna är tydliga,
              och jag tror också att de är nyttiga. Det är även viktigt att
              man under den här tankepausen gör de rätta sakerna.
            </seg>
          </u>
          <u>
            <seg>
              När man lägger ned någonting i frysen och tar ut det igen om
              ett år ska man vara medveten om att det är samma sak som man tar
              ut fast riktigt djupfryst. Då blir det en uppgift för varje land
              att under det här året hitta receptet för hur man ska tillaga
              anrättningen och vilka kockar som man ska använda för att den
              ska bli så god att flertalet vill äta den om ett år.
            </seg>
          </u>
          <u>
            <seg>
              Det låter snyggt, tycker jag, när utrikesministern talar om riksdagen.
              Men kom ihåg att under den här veckan körde Göran Persson över
              oss igen och positionerade Sverige utan att ha efterhört vare
              sig med partiledare eller EU-nämnd om hur man skulle agera på
              ett bra sätt.
            </seg>
          </u>
          <u>
            <seg>
              En engagerad debatt behövs, okej. Men var är den ytterst ansvariga
              ministern Bosse Ringholm, vår EU-minister i dag? Inte ens han
              har pallrat sig hit till dagens debatt.
            </seg>
          </u>
          <u>
            <seg>
              Jag vill uppmana utrikesministern, regeringen och Socialdemokraterna:
              Gör inte detta till en fråga för EU-kommissionen och Margot Wallström!
              Tro inte att EU 2004-kommittén kommer att lösa era problem!
            </seg>
          </u>
          <u>
            <seg>
              Ytterst vilar nu ansvaret på regeringen för att se till att Sverige
              aktivt ska bidra till att lösa den uppkomna krisen i Europa.
            </seg>
          </u>
          <note type="speaker">
            Anf. 19 Utrikesminister LAILA FREIVALDS (s):
          </note>
          <u>
            <seg>
              Herr talman! Jag delar Gunilla Carlssons uppfattning att det
              gäller att göra de rätta sakerna. Men jag är inte säker på att
              Gunilla Carlsson och jag har samma uppfattning om vad de rätta
              sakerna är. Det är ju en del av den politiska dialogen.
            </seg>
          </u>
          <u>
            <seg>
              När det gäller regeringens relation till riksdagen har vi en
              ordning för vad som ska förankras och hur. Jag tror inte att Gunilla
              Carlsson kan påstå att regeringen inte har uppfyllt det regelverk
              och det system som vi har för samråd när det gäller Sveriges agerande
              i EU.
            </seg>
          </u>
          <u>
            <seg>
              Vi har institutioner som vi ska använda oss av, och vi ska inte
              underskatta deras betydelse, men vi måste också vara kreativa
              i fråga om hur vi ska gå vidare för att få till stånd en dialog
              som människor vill delta i. Ibland är det så att vi som är engagerade
              i någonting önskar att också andra människor var lite mer engagerade
              i det, och vi begär av dem att de ska engagera sig.
            </seg>
          </u>
          <u>
            <seg>
              Men faktum är ju att människor kommer bara att engagera sig i
              det som de anser att de har anledning att engagera sig i. Därför
              har vi anledning att lyssna till vad det är som människor vill
              engagera sig i. Vad handlar deras oro om? Vad vill de diskutera
              med oss? Vi ska inte alltid tro att det är vår utgångspunkt som
              gäller och att det är vi som bestämmer vad vi vill diskutera med
              dem.
            </seg>
          </u>
          <u>
            <seg>
              Jag tror att vi får ta på ett betydlig större allvar vad människor
              vill diskutera med varandra och med oss som företräder dem i den
              demokratiska processen.
            </seg>
          </u>
          <note>
            Anf. 20 GUNILLA CARLSSON i Tyresö (m):
          </note>
          <u>
            <seg>
              Herr talman! Faktum kvarstår ju, utrikesministern, att statsministern
              positionerade Sverige inledningsvis av EU-nämndsmötet utan att
              ha lyssnat på sina 24 kolleger i EU som många av oss velat att
              han först skulle ha gjort och utan att diskutera med partiledarna
              i Sverige. Det kallar jag inte förankring.
            </seg>
          </u>
          <u>
            <seg>
              I Bryssel under förra veckan fanns det flera olika förhållningssätt
              när det gällde hur olika länder ställde sig till hur man skulle
              gå vidare. En del länder ville gå vidare och en del ville fortsätta
              processen, omkring detta fanns det inget utrymme för att diskutera
              på ett seriöst sätt i Sverige. Det tycker jag var ett misstag
              av statsministern.
            </seg>
          </u>
          <note type="speaker">
            Anf. 21 Utrikesminister LAILA FREIVALDS (s):
          </note>
          <u>
            <seg>
              Herr talman! Man skulle försöka att bli överens med 24 länder
              i frågor där vi vet att vi har väldigt olika synpunkter, och det
              vet vi på grund av den dialog som alltid pågår mellan EU:s 25
              medlemsstater! Gunilla Carlsson har något slags föreställning
              om att man hade kunnat fixa till det före toppmötet, sedan gå
              till den svenska riksdagen och därefter bara klubba igenom beslutet
              på toppmötet. Det är en fullständigt orealistisk föreställning.
            </seg>
          </u>
          <u>
            <seg>
              Det finns en hela tiden pågående dialog mellan EU:s 25 länder,
              och det sker oavbrutet en förankring för Sveriges del i den riksdag
              som vi har på det sätt som är sagt. Detta är ett långsiktigt mödosamt
              arbete, och jag förstår över huvud taget inte vad det är som Gunilla
              Carlsson egentligen menar att vi skulle ha gjort för att uppnå
              enighet i frågor där vi har lång väg att gå för att vara säkra
              på att bli eniga om.
            </seg>
          </u>
          <note type="speaker">
            Anf. 22 ALICE ÅSTRÖM (v):
          </note>
          <u>
            <seg>
              Herr talman! EU stod ju inför en kris, och EU:s ledare hade en
              möjlighet inför det här toppmötet att verkligen ta folks oro och
              de två nejen i folkomröstningarna på allvar och ta chansen att
              bygga ett mer öppet, mer demokratiskt och mindre överstatligt
              EU och ett folkligt förankrat EU där man bygger underifrån och
              inte uppifrån.
            </seg>
          </u>
          <u>
            <seg>
              När jag hör utrikesministern måste jag tyvärr säga att man uppenbarligen
              inte har tagit vara på den chansen. Min fråga till utrikesministern
              utifrån det som har sagts blir då: Är det detta som är Sveriges
              position, att det enda som har hänt är att det kommer att ta lite
              längre tid, att det är ett bra fördrag, det bästa fördrag som
              man kan ha, och att man under den lite längre tiden ska föra en
              dialog med medborgarna för att få dem att inse hur bra fördraget
              är?
            </seg>
          </u>
          <u>
            <seg>
              Mina mycket konkreta frågor till utrikesministern blir: Vad är
              det som regeringen vill ha en dialog med medborgarna om? Och vad
              är det som man vill att medborgarna ska engagera sig i? Utgångspunkten
              i det som utrikesministern säger är att det enda som har hänt
              är att det kommer att ta lite längre tid och att det är ett bra
              fördrag. Jag tror att EU genom det här toppmötet missade sin chans
              att göra EU till ett folkligt projekt där människor var med underifrån.
              Man verkar ta samma ställning som vanligt: Vi vet bäst uppifrån,
              och nu tar vi lite tid på oss för att också ni ska förstå det.
              Var detta verkligen Sveriges position?
            </seg>
          </u>
          <note type="speaker">
            Anf. 23 Utrikesminister LAILA FREIVALDS (s):
          </note>
          <u>
            <seg>
              Herr talman! Jag vill säga till Alice Åström att Sveriges position
              var ju att arbeta för ett EU som är mera öppet och demokratiskt
              och som kan fullgöra sina uppgifter för att fatta de beslut som
              vi anser ingår i det europeiska samarbetet. Det var det som var
              vår position.
            </seg>
          </u>
          <u>
            <seg>
              Alice Åström tycker inte att det fördrag som har arbetats fram
              uppfyller de kraven, men det finns andra som tycker att det gör
              det. Men vårt uppdrag i dag är ju inte att enbart diskutera om
              fördraget uppfyller våra önskemål, utan vi måste gå tillbaka och
              diskutera vad vi vill med EU och inte försöka att låtsas som att
              vi har gemensamma uppfattningar i den delen, för det har vi inte.
            </seg>
          </u>
          <u>
            <seg>
              Vi har olika ambitioner när det gäller EU, och det är den frågan
              som vi måste diskutera. Sedan kan vi återkomma och diskutera hur
              vi ska kunna skapa ett regelverk för att kunna genomföra det som
              vi har enats om.
            </seg>
          </u>
          <note type="speaker">
            Anf. 24 ALICE ÅSTRÖM (v):
          </note>
          <u>
            <seg>
              Herr talman! Min fråga blir ändå till utrikesministern: Hur ska
              människor kunna känna sig delaktiga i ett projekt och i en dialog
              om utgångspunkten redan är att fördraget är bra? Vad tänker utrikesministern
              göra för att människor inte ska se det här som ett ytterligare
              tillfälle när man håller nya folkomröstningar tills människor
              har röstat ja? Det har ju skett tidigare. Vad kan utrikesministern
              ge för garantier för att det blir samma process igen?
            </seg>
          </u>
          <note type="speaker">
            Anf. 25 Utrikesminister LAILA FREIVALDS (s):
          </note>
          <u>
            <seg>
              Herr talman! Jag tror att det bästa vore att Alice Åström hjälpte
              till att diskutera vad vi vill med EU. Vilket EU vill vi ha? Vilka
              frågor vill vi att EU ska ägna sig åt? Jag får nästan en känsla
              av att Alice Åström springer ifrån de grundläggande frågorna och
              i stället ägnar sig åt att diskutera fördraget, för att det gör
              det möjligt att undvika att ärligt tala om vad man vill med det
              europeiska samarbetet.
            </seg>
          </u>
          <u>
            <seg>
              Spring inte ifrån ansvaret, Alice Åström, utan låt oss ta diskussionen
              om vilket EU och vilket Europa vi vill ha! Vad vill vi samarbeta
              om? Vad vill vi att EU ska kunna besluta om för att göra världen
              bättre det som vi i Sverige inte ensamma kan åstadkomma, utan
              som kräver ett samarbete på europeisk nivå? Tala om det, och låt
              oss ta en diskussion utifrån det, Alice Åström!
            </seg>
          </u>
          <note type="speaker">
            Anf. 26 LARS LINDBLAD (m):
          </note>
          <u>
            <seg>
              Herr talman! Diskussionen om vilken väg EU ska ta efter de franska
              och nederländska folkomröstningarna har på den europeiska nivån
              mycket handlat om vad vi ska ge de franska väljarna. Möjligen
              har nattens budgethaveri förändrat agendan något. Att glädja de
              franska väljarna handlar mycket om att föra in en socialpolitisk
              dimension, om att stoppa utvidgningen och om att begränsa handeln.
              Detta har just inte särskilt mycket med den svenska agendan att
              göra.
            </seg>
          </u>
          <u>
            <seg>
              De gamla stora länderna har inte direkt agerat i någon ledarroll
              under vare sig fördragsdebatten eller budgetdebatten. Sverige
              har många gånger vänt sig till gamla stora länder som Tyskland
              och Frankrike. Med tanke på den nuvarande situationen är det en
              mycket tvivelaktig strategi. Budgetförhandlingarna visar också
              att vi, utöver budgettaket på 1 %, inte har så mycket gemensamt
              med dessa.
            </seg>
          </u>
          <u>
            <seg>
              Innehållet i budgetförslaget var ju närmast ett värstascenario
              för Sverige, med en mycket föråldrad struktur. Det är ett alldeles
              för högt budgettak, ett dåligt nettoåterflöde, för mycket jordbruksstöd,
              för mycket strukturstöd framför allt till de gamla medlemsländerna
              för lite forskning och moderna inslag, bort med excellenskrav
              i forskningen, och en bibehållen brittisk rabatt. Att inte rösta
              nej till detta hade varit en omöjlighet.
            </seg>
          </u>
          <u>
            <seg>
              Min fråga till utrikesministern är: Borde inte Sverige utnyttja
              det kaos som råder och omorientera sig mot de nya medlemsländerna
              och kanske också Storbritannien? Trots avsaknad av nytt fördrag
              och ny långtidsbudget kunde man ta tag i EU-politikens innehåll
              och driva en mer proaktiv och modern inriktning på den europeiska
              politiken. Vad Europa behöver just nu är ett nytt ledarskap.
            </seg>
          </u>
          <note type="speaker">
            Anf. 27 Utrikesminister LAILA FREIVALDS (s):
          </note>
          <u>
            <seg>
              Herr talman! Jag kan försäkra Lars Lindblad om att detta är precis
              vad Sverige gör. Vi utvecklar ett nära samarbete, särskilt med
              en del av de tio nya medlemsländerna. Vi har ett intresse av att
              fortsätta det som var en drivande kraft för Sverige i utvidgningen.
              Vi ville få med dessa tio länder, för det krävs för att Europa
              ska bli det Europa som vi vill ha. Och nu när de är med är det
              förstås viktigt för Sverige att fördjupa samarbetet just med de
              länderna. Men vi måste givetvis samarbeta med alla medlemsländer
              i EU i olika frågor, för att hitta så många som möjligt som delar
              vår uppfattning, inte minst om moderniseringen av inriktningen
              på EU-arbetet.
            </seg>
          </u>
          <u>
            <seg>
              Jag vill påstå att Sverige är mycket pådrivande i just detta
              att försöka få EU att inse att mycket av det som lades fast för
              ett halvt sekel sedan inte är det som EU behöver i dag. Vi måste
              förändra både hur vi finansierar och vad vi finansierar i våra
              budgetar och vad vi inriktar vårt samarbete på. Det är precis
              i den frågan som vi måste involvera medborgarna i våra egna länder,
              för att göra detta till som Alice Åström säger ett folkets projekt.
              Vi behöver verkligen engagera människor, för detta blir inte framgångsrikt
              med mindre än att det också är alla de europeiska folkens gemensamma
              projekt. Då krävs det modernisering.
            </seg>
          </u>
          <note type="speaker">
            Anf. 28 ULF HOLM (mp):
          </note>
          <u>
            <seg>
              Herr talman! Tack, utrikesministern, för återrapporten.
            </seg>
          </u>
          <u>
            <seg>
              Vi kan konstatera att EU-toppmötet är ett fiasko. Konstitutionen
              är död, och jag tror att det är något positivt. Det kommer att
              visa sig längre fram. Dock är jag lite bekymrad över attityden
              i återrapporten. Den går ut på att vi ska ha ett års betänketid
              det blev ju dessvärre så i folkomröstningarna i Frankrike och
              Holland att folket råkade rösta nej, och då måste vi ha ett år
              på oss att hitta på ett sätt att få dem att säga ja, till exempel
              i en ny folkomröstning. Det är väldigt trist att man inte lyssnar
              på folkets besked att konstitutionen är död.
            </seg>
          </u>
          <u>
            <seg>
              Jag har tre konkreta frågor om saker som inte har lyfts fram
              särskilt mycket här.
            </seg>
          </u>
          <u>
            <seg>
              Den första frågan handlar om hållbar utveckling. Det fanns ett
              ganska allmänt hållet riktlinjepaket som skulle antas nu och som
              inte ens de borgerliga partierna bemödade sig om att kritisera,
              och de är ju inte kända för att vara särskilt miljövänliga här
              i riksdagen. Blev det någon förbättring av de riktlinjerna för
              en bättre miljö för framtiden?
            </seg>
          </u>
          <u>
            <seg>
              Så till den andra frågan. Punkt 15 handlar om terrorism. Kampen
              mot terrorismen ska bli effektivare. Däremot nämns inte ett ord
              om rättssäkerhet. Det finns ett exempel från ett par veckor sedan,
              där Greenpeace i Köpenhamn blev åtalade för att de hade en demonstration
              mot GMO:er, och de blev fängslade på grund av de nya terroristlagarna.
              Blev det någon förbättring på dessa punkter för att säkerställa
              rättssäkerheten?
            </seg>
          </u>
          <u>
            <seg>
              Den tredje frågan handlar om de riktlinjer för sysselsättning
              som nu ska användas i medlemsstaterna. Där hade man tidigare uppenbarligen
              glömt att ta med jämställdhet som en viktig punkt, vilket vi tog
              upp på EU-nämnden häromdagen. Kom det nu med i förslaget, så att
              man inte glömmer bort jämställdhet på EU-nivå? Det är lite pinsamt
              att EU-ledarna år 2005 i utkastet glömmer att lyfta fram jämställdhetsfrågan.
            </seg>
          </u>
          <note type="speaker">
            Anf. 29 Utrikesminister LAILA FREIVALDS (s):
          </note>
          <u>
            <seg>
              Herr talman! Hållbar utveckling är en viktig fråga som Sverige
              har engagerat sig mycket för i det europeiska samarbetet. Det
              är dessutom ett av de områden där det europeiska samarbetet verkligen
              gör en skillnad. Där behöver vi EU för att kunna säkerställa att
              den utveckling vi främjar på andra sätt också är hållbar. Det
              beslut som fattades gav en bättre plattform, en bättre utgångspunkt
              vid översynen av hållbarhetsinriktningen i det här sammanhanget.
              Ulf Holm kommer säkert att få anledning att återkomma och diskutera
              den frågan mer i detalj med ansvarig minister.
            </seg>
          </u>
          <u>
            <seg>
              Samma sak gäller egentligen också RIF-området, det vill säga
              terroristlagarna och besluten om dem. Det råder inget tvivel om
              att den svenska ståndpunkten är att arbetet med att förbättra
              våra möjligheter att bekämpa terrorismen måste ske på ett sådant
              sätt att rättssäkerheten bevaras. Det är något som Sverige hävdar
              i alla överläggningar. I den frågan kan Ulf Holm fördjupa sig
              i diskussionerna med justitieministern.
            </seg>
          </u>
          <u>
            <seg>
              När det gäller riktlinjerna om sysselsättning och frågan om jämställdhet
              vill jag säga att jämställdhet är viktigt i det sammanhanget.
              Jag kan inte på rak arm svara på hur formuleringen blev där, men
              vi kämpade för att få in det. Jag kan inte svara exakt på hur
              det blev där. Jag måste be att få återkomma om det.
            </seg>
          </u>
          <note type="speaker">
            Anf. 30 ULF HOLM (mp):
          </note>
          <u>
            <seg>
              Herr talman! Målen för hållbar utveckling är inte särskilt konkreta.
              Jag vet att jag vid förra EU-toppmötet krävde att svenska regeringen
              skulle använda sitt veto för att förmå andra länder att skärpa
              sina riktlinjer. Då vägrade regeringen, för det ansågs inte vettigt
              att använda vetot som en konstruktiv lösning i debatten på EU-nivå.
              I debatten om EU-budgeten var det annorlunda. På EU-nivå är ekonomi
              tydligen viktigare än miljö för den svenska regeringen. Jag beklagar
              det.
            </seg>
          </u>
          <u>
            <seg>
              När det gäller kampen mot terrorism måste vi fortfarande följa
              de lagar som EU stiftar. Det är trevligt att höra att ni tar upp
              frågor om rättssäkerhet, föreningssäkerhet och så vidare, men
              faktum kvarstår: Det står inte i dokumenten att den personliga
              rättssäkerheten ska skyddas. Det är problemet.
            </seg>
          </u>
          <u>
            <seg>
              Vi får återkomma i frågan om jämställdhet. Om Sveriges regering
              hade lyft fram det hade jag förutsatt att man skulle komma ihåg
              om de andra EU-ledarna sade att det ska finnas med.
            </seg>
          </u>
          <note type="speaker">
            Anf. 31 Utrikesminister LAILA FREIVALDS (s):
          </note>
          <u>
            <seg>
              Herr talman! När det gäller hållbar utveckling måste vi åstadkomma
              ett regelverk och ett gemensamt synsätt som gör att vi faktiskt
              åstadkommer det vi vill.
            </seg>
          </u>
          <u>
            <seg>
              Det är inte fråga om att använda veto när man inte har lyckats
              övertyga andra om betydelsen av vissa steg som borde tas för att
              säkerställa en hållbar utveckling. Man får hitta andra sätt att
              komma fram och övertyga. Du kan inte tvinga andra att göra det
              du själv vill med mindre än att du övertygar dem om att detta
              är vad de själva vill.
            </seg>
          </u>
          <u>
            <seg>
              Vi är på god väg. De principer som antogs som vägledning för
              det fortsatta arbetet är betydelsefulla. Som jag sade i mitt anförande
              kommer vi att ta kontakt med det nya ordförandeskapet för att
              driva denna fråga vidare. Detta är en profilfråga för Sverige.
              Vi har mycket höga ambitioner.
            </seg>
          </u>
          <u>
            <seg>
              Men då handlar det inte om att använda sitt veto. Det gäller
              att arbeta, argumentera och övertyga de andra och få med dem på
              vagnen.
            </seg>
          </u>
          <note type="speaker">
            Anf. 32 JAN ANDERSSON (c):
          </note>
          <u>
            <seg>
              Herr talman! Centerpartiet har drivit EU-frågorna under parollen
              smalare men vassare. Det finns dock ett undantag från detta smalare.
              Det gäller utvidgningen, där det är oerhört viktigt att vi släpper
              in de länder som nu står på kö. Jag vill återigen påpeka att vi
              nu inte får släcka hoppet för dem som har påbörjat demokratiseringsprocesser
              och liknande, inte minst med sikte på att kunna nå ett medlemskap
              i EU.
            </seg>
          </u>
          <u>
            <seg>
              Jag kommer åter till det smalare och vassare. Mycket av den tveksamhet
              som finns hos Europas medborgare grundar sig på att man känner
              att EU pysslar med en mängd frågor som det egentligen inte har
              med att göra. Det gäller badvatten, hur vi i Sverige väljer att
              lägga våra jaktperioder och liknande. Man vill att EU ska jobba
              med de stora viktiga frågorna, internationell brottslighet, miljöfrågor
              och så vidare.
            </seg>
          </u>
          <u>
            <seg>
              Tror ministern att en riktlinje för att nå framgångar i fördragsfrågan
              är just att sikta på ett smalare men vassare EU?
            </seg>
          </u>
          <note type="speaker">
            Anf. 33 Utrikesminister LAILA FREIVALDS (s):
          </note>
          <u>
            <seg>
              Herr talman! Problemet är inte att ena sig om övergripande tjusiga
              formuleringar. De döljer ofta så mycket. Det handlar om att gå
              in bakom dem och ta reda på vad man menar med smalare och vassare.
            </seg>
          </u>
          <u>
            <seg>
              Jan Andersson markerar själv att smalare gäller inte frågor om
              utvidgning. Då är det bredare man vill ha. Men när det gäller
              badvatten ska det vara smalare. Hur är det med jordbruksstödet?
              Ska det vara smalare?
            </seg>
          </u>
          <u>
            <seg>
              Vi måste nog gå in i sakfrågorna och se vad vi kan enas om och
              vad EU ska göra och inte göra. Det är ingen tvekan om att det
              finns saker som jag och Socialdemokratiska partiet anser, och
              som vi behöver diskutera med de övriga partierna här i Sverige,
              att det finns vissa saker som EU inte borde ägna sig åt.
            </seg>
          </u>
          <u>
            <seg>
              Å andra sidan ser vi saker som vi tycker att EU borde ägna sig
              åt för att säkerställa en god utveckling av Europa när det gäller
              jobb och sysselsättning, utbildning och konkurrenskraften med
              resten av världen. Detta är frågor där vi definitivt behöver bli
              vassare och gå djupare in.
            </seg>
          </u>
          <u>
            <seg>
              Kanske Jan Andersson tycker att det inte är smalare. Jag vet
              inte. Låt oss diskutera sakfrågorna och inte gömma oss bakom floskler.
            </seg>
          </u>
          <note type="speaker">
            Anf. 34 MATS ODELL (kd):
          </note>
          <u>
            <seg>
              Herr talman! Också jag vill tacka utrikesministern för återrapporten.
            </seg>
          </u>
          <u>
            <seg>
              Det är många aspekter som har belysts här. Den tankepaus som
              vi nu får ska vi använda på ett aktivt sätt. Vi ska samråda mellan
              riksdagens partier hur vi ska agera här i Sverige för att fördjupa
              och vidga debatten.
            </seg>
          </u>
          <u>
            <seg>
              Denna tankepaus innebär samtidigt ett stort problem. Nu tänker
              jag på utvidgningen. Det är ingen tvekan om att samarbetet i den
              europeiska unionen har inneburit den längsta perioden av fred
              och demokratisk utveckling i historisk tid i vår världsdel.
            </seg>
          </u>
          <u>
            <seg>
              Det innebär samtidigt en oerhört mäktig omvandlande kraft för
              mänskliga rättigheter, demokrati, rättsstatens upprättande, bättre
              levnadsförhållanden och bättre miljö efter decennier av kommunism
              som har förött miljön i Östeuropa.
            </seg>
          </u>
          <u>
            <seg>
              Det är nu risk att den processen stannar av. Vi har exempelvis
              sett i Kroatien att den uppskjutna förhandlingsstarten har inneburit
              att revanschistiska krafter har blivit starka i takt med att entusiasmen
              för EU-medlemskapet har svalnat hos folket.
            </seg>
          </u>
          <u>
            <seg>
              Jag vill höra hur utrikesministern ser på detta. Kroatien är
              ett särfall. Det behöver vi inte tala om, eftersom där finns en
              process. Vad händer i Makedonien, vad händer i Serbien och vad
              händer i Bosnien? Jag har själv varit där och sett hur partierna
              i full kraft förbereder sig för att komma med i EU och kvalificera
              sig för detta.
            </seg>
          </u>
          <u>
            <seg>
              Hur kan vi aktivt se till att också bilateralt mellan våra partier
              till exempel bidra med systerpartier i dessa länder till att hålla
              modet uppe och se till att processen fortsätter?
            </seg>
          </u>
          <note type="speaker">
            Anf. 35 Utrikesminister LAILA FREIVALDS (s):
          </note>
          <u>
            <seg>
              Herr talman! Det är en oerhört viktig fråga Mats Odell tar upp.
              Det är väldigt bra att vi ändå lyckades att vid Europeiska rådet
              mycket entydigt tala om att de beslut som EU har fattat vad gäller
              utvidgning ligger fast. Det var en oerhört viktig signal till
              kandidatländer och framtida förhoppningsfulla länder som vill
              bli medlemmar i EU.
            </seg>
          </u>
          <u>
            <seg>
              Hade vi det minsta svajat på ordalydelsen på något vis eller
              inte sagt någonting om den frågan är jag rädd för att besvikelsen
              och oron hade blivit stor i många av länderna. Som Mats Odell
              säger leder det till att mörkare krafter skaffar sig ett utrymme.
              Vi kan få en politisk utveckling i en del av de länderna som verkligen
              inte är önskvärd.
            </seg>
          </u>
          <u>
            <seg>
              Därför är det viktigt att vi går vidare och visar att oberoende
              av våra svårigheter att komma vidare med regelverk och annat arbetar
              vi målmedvetet för att stödja ländernas utveckling mot demokrati,
              marknadsekonomi och respekt för mänskliga rättigheter.
            </seg>
          </u>
          <u>
            <seg>
              EU har instrumenten. De är på plats, och de ska utnyttjas. Därutöver
              pekar Mats Odell på en viktig sak. Det är inte bara EU och dess
              institutioner som har ett uppdrag. Vi har det som enskilda medlemsländer,
              som politiska partier och som personer som är engagerade i civila
              aktiviteter av olika slag.
            </seg>
          </u>
          <u>
            <seg>
              Vi behöver involvera länderna och framför allt deras medborgare
              i det europeiska samarbetet. Det är en viktig del av deras utveckling
              mot de värden som är själva grunden för det europeiska samarbetet.
            </seg>
          </u>
          <note type="speaker">
            Anf. 36 MATS ODELL (kd):
          </note>
          <u>
            <seg>
              Herr talman! Jag är väldigt glad att vi tycks ha en samsyn om
              detta. Vad det nu handlar om är att den extraordinära situation
              som har uppstått också måste mötas med extraordinära åtgärder.
              Jag funderar på om det inte vore rimligt att Sverige i EU skulle
              driva på för att i budgetarbetet verka för att öka på de medel
              som avsätts för förmedlemskapsstöden, det vill säga de program
              som finns.
            </seg>
          </u>
          <u>
            <seg>
              Vi kan också verka bilateralt. Kanske vi i EU-nämnden kan ta
              något initiativ till att gemensamt agera för de länderna för att
              stärka utvecklingen där.
            </seg>
          </u>
          <note type="speaker">
            Anf. 37 Utrikesminister LAILA FREIVALDS (s):
          </note>
          <u>
            <seg>
              Herr talman! Det är en av de frågor som är uppe i budgetförhandlingarna.
              Här finns det olika syn i länderna på vad det är man ska dra ned
              på och hur man ska flytta pengar. Sverige är ett av de länder
              som försvarar de medel vi behöver för stöd till utveckling i vårt
              närområde. Vi har ambitionen att säkerställa att det som fanns
              i budgeten i vart fall inte minskar utan förhoppningsvis till
              och med kan öka.
            </seg>
          </u>
          <note type="speaker">
            Anf. 38 CECILIA WIGSTRÖM (fp):
          </note>
          <u>
            <seg>
              Herr talman! Det är väldigt klokt att europeiska toppmötet har
              kommit fram till att vi nu ska ha en paus. Vi behöver fundera
              igenom och diskutera grundligt vad EU-samarbetet ska gå ut på
              och vad vi ska syssla med och samarbeta om.
            </seg>
          </u>
          <u>
            <seg>
              Framför allt gäller det hur vi ska gå vidare. Det är en svår
              situation när två länder har sagt nej när samtidigt tio länder
              har sagt ja. Hur knäcker vi den nöten? Det behöver vi fundera
              på.
            </seg>
          </u>
          <u>
            <seg>
              Jag vill ta upp det som Mats Odell och Laila Freivalds diskuterade
              här nyss. Jag är oroad över att vissa krafter nu vill vantolka
              resultaten i Frankrike och Nederländerna till att stoppa utvidgningen.
              Man vill att det ska stryka på foten efter dessa resultat.
            </seg>
          </u>
          <u>
            <seg>
              Utvidgningen började långt innan vi fick förslaget till konstitutionen.
              EU har bidragit oerhört mycket genom att erbjuda medlemskap till
              att säkra demokrati och marknadsekonomi i de tio länder som blev
              medlemmar förra året. Vi har hjälpt till att lyfta av det kommunistiska
              oket.
            </seg>
          </u>
          <u>
            <seg>
              Det är till exempel snart tio år sedan massakern i Srebrenica
              då 8 000 pojkar och män blev skjutna för att de hade en annan
              etnisk bakgrund som inte Milošević ville tolerera.
            </seg>
          </u>
          <u>
            <seg>
              Det är nu viktigt att vi också fortsätter att främja demokrati
              och mänskliga rättigheter och lyfter oket av nationalism och hat
              som fortfarande är ett hot på Balkan.
            </seg>
          </u>
          <u>
            <seg>
              Nu är det också viktigt att vi visar ledarskap och inte låter
              demagoger sprida nidbilder och fördomar och försöka sätta stopp
              för ett Europasamarbete som är öppet för alla länder.
            </seg>
          </u>
          <u>
            <seg>
              Av den anledningen vill jag fråga utrikesministern exakt vad
              statsministern sade på toppmötet. Tog Sverige upp östutvidgningen,
              och exakt vad sade statsministern i så fall?
            </seg>
          </u>
          <note type="speaker">
            Anf. 39 Utrikesminister LAILA FREIVALDS (s):
          </note>
          <u>
            <seg>
              Herr talman! Jag delar verkligen Cecilia Wigströms uppfattning
              om betydelsen av utvidgningen, inte minst på Balkan. EU-perspektivet
              är verkligen en mycket stark positiv kraft i utvecklingen i länderna
              på Balkan.
            </seg>
          </u>
          <u>
            <seg>
              Jag kan inte återge exakt och ordagrant vad statsministern eller
              jag själv sade. Men det råder nog ingen tvekan om att detta är
              en fråga som Sverige både i Europeiska rådet och i alla andra
              sammanhang driver och är tydliga i.
            </seg>
          </u>
          <note type="speaker">
            Anf. 40 CECILIA WIGSTRÖM (fp):
          </note>
          <u>
            <seg>
              Herr talman! Min första fråga var om ni sade någonting om östutvidgningen
              över huvud taget. Det behöver inte vara ordagrant återgivet.
            </seg>
          </u>
          <note type="speaker">
            Anf. 41 Utrikesminister LAILA FREIVALDS (s):
          </note>
          <u>
            <seg>
              Herr talman! Jag vet faktiskt inte vad Cecilia Wigström menar
              med östutvidgningen. Inte kan det väl vara Balkan?
            </seg>
          </u>
          <note type="speaker">
            Anf. 42 CHRISTINA AXELSSON (s):
          </note>
          <u>
            <seg>
              Herr talman! I går var vi flera socialdemokratiska riksdagsledamöter
              som besökte olika arbetsplatser här i Stockholms län. Den folkliga
              oro som togs upp på toppmötet mötte vi också. Speciellt på byggnadsarbetsplatserna
              är man orolig för jobben och för kollektivavtalen.
            </seg>
          </u>
          <u>
            <seg>
              Europeiska rådet antog flera punkter för att genomföra Lissabonstrategin,
              som handlar om just jobb och att öka tillväxten på ett uthålligt
              sätt.
            </seg>
          </u>
          <u>
            <seg>
              Jag vill följa upp den fråga som jag ställde till statsministern
              inför toppmötet, när vi hade det öppna samrådet. Vilken press
              kan kommissionen sätta på medlemsländerna så att de nu verkligen
              sätter i gång arbetet med att genomföra strategier för att öka
              EU:s gemensamma konkurrenskraft?
            </seg>
          </u>
          <u>
            <seg>
              Jag är orolig för att detta arbete kommer att hamna i bakvattnet
              av diskussioner runt det nya fördraget och EU:s kommande budget.
            </seg>
          </u>
          <note type="speaker">
            Anf. 43 Utrikesminister LAILA FREIVALDS (s):
          </note>
          <u>
            <seg>
              Herr talman! Det är inte bara kommissionen som ska sätta press
              på länderna för den gemensamma strategin och för att var och en
              ska genomföra de beslut som vi har fattat. Här handlar det om
              att länderna själva verkligen måste säkerställa att de genomför
              de förändringar och de moderniseringar enligt Lissabonstrategin
              som behöver genomföras.
            </seg>
          </u>
          <u>
            <seg>
              Kommissionen har en roll; det råder det ingen tvekan om. Men
              här har varje medlemsstat ett oerhört viktigt ansvar. Jag tycker
              att varje land måste bevaka helheten och varandra. Detta är en
              central fråga som länderna har anledning att diskutera vid alla
              rådsmöten.
            </seg>
          </u>
          <u>
            <seg>
              Detta är naturligtvis i svenskt perspektiv och förhoppningsvis
              i alla EU-länders perspektiv en central fråga. EU ska agera på
              ett sådant sätt att vi stärker vår konkurrenskraft och vår möjlighet
              till tillväxt och därigenom tryggar människors arbeten och sociala
              förhållanden. Det här är ju en av de frågor som vi märker att
              människor är oroliga för. Det är inte EU som är problemet, som
              en del ibland tycks tro. EU är ju en del av lösningen. Det är
              bland annat detta som vi måste tydliggöra i debatten om vad vi
              ska ha EU till.
            </seg>
          </u>
          <note type="speaker">
            Anf. 44 CAMILLA SKÖLD JANSSON (v):
          </note>
          <u>
            <seg>
              Herr talman! Det var ju för väl att regeringarna i Frankrike
              och Holland tillät sina folk att säga sitt i folkomröstningar.
              Då fick vi pröva den demokratiska förankringen. Vi vet att resultatet
              har synliggjort den klyfta som finns mellan folken i medlemsländerna
              och den maktelit som träffas på toppmöten.
            </seg>
          </u>
          <u>
            <seg>
              Frågan som flera har ställt är vad som nu kommer att hända. Är
              man beredd att ta förtroendeklyftan på allvar? Det är mycket som
              tyder på att man inte riktigt är det. Man klamrar sig fast vid
              den konstitution som med alla mått mätt är överspelad.
            </seg>
          </u>
          <u>
            <seg>
              Mycket talar i stället för att man vill ha en process i slutna
              rum. Man säger att processen inte helt ska stanna av. Nej, det
              man tänker sig verkar uppenbarligen vara att Malta och Cypern,
              där man förväntar sig ett ja, kommer att hålla folkomröstningar.
              Men i länder där man är rädd för ett nej kan man förvänta sig
              att folkomröstningarna ställs in.
            </seg>
          </u>
          <u>
            <seg>
              När utrikesministern pressas på hur vi ska få till en bred folklig
              debatt får vi både yviga och otydliga svar. Vi får också en boll
              tillbaka. Ni som är EU-kritiska, säger utrikesministern, har också
              ett ansvar. Men vi har tagit ansvar! Vi har utmanat er på debatt
              på debatt. Ni tackar nej. Vi tog upp frågan i EU-parlamentsvalet
              och sade att vi måste diskutera konstitutionen. Men nej, det passade
              inte att diskutera den då. Bevisbördan ligger faktiskt hos dem
              som tycker att konstitutionen är bra.
            </seg>
          </u>
          <u>
            <seg>
              Med tanke på hur samtalet har gått nu bör utrikesministern klart
              och tydligt kunna utge ett löfte om att den socialdemokratiska
              regeringen är beredd att göra så att nästkommande valrörelse kommer
              att innehålla en stor diskussion om EU och EU:s framtid. Då menar
              jag ett klart och tydligt löfte, och inga vaga diskussioner. Det
              ska vara ett klart besked.
            </seg>
          </u>
          <note type="speaker">
            Anf. 45 Utrikesminister LAILA FREIVALDS (s):
          </note>
          <u>
            <seg>
              Herr talman! Men varför vänta till nästa valrörelse, Camilla
              Sköld Jansson, för att diskutera vad vi vill med EU?
            </seg>
          </u>
          <u>
            <seg>
              Vad vill Vänsterpartiet med EU? Jag känner mig osäker på det.
              Det enda som jag hör är en diskussion om fördraget och dess innehåll.
              Jag får egentligen aldrig klart för mig vad Vänsterpartiet ser
              EU-projektet som ett medel för. Vad vill man utveckla EU till,
              och hur vill man göra det? Det är den debatten vi behöver, och
              den debatten är Socialdemokraterna beredda att ta precis när som
              helst. Vi behöver inte vänta till en valrörelse.
            </seg>
          </u>
          <note type="speaker">
            Anf. 46 CAMILLA SKÖLD JANSSON (v):
          </note>
          <u>
            <seg>
              Herr talman! Om Laila Freivalds och andra hade tackat ja till
              debatter så hade de mycket väl känt till Vänsterpartiets ståndpunkt.
              Vi förordar ett mellanstatligt samarbete. Det har vi sagt i tusentals
              debatter, men Laila Freivalds har ju inte varit där och lyssnat.
            </seg>
          </u>
          <u>
            <seg>
              Jag konstaterar att jag inte kan få ett tydligt och klart besked
              trots de fina orden om demokratisk förankring och om att vi ska
              diskutera brett. Kommer den socialdemokratiska regeringen att
              bidra till att EU-frågan blir en valfråga i nästkommande valrörelse?
            </seg>
          </u>
          <note type="speaker">
            Anf. 47 Utrikesminister LAILA FREIVALDS (s):
          </note>
          <u>
            <seg>
              Herr talman! Jag måste verkligen invända. Vänsterpartiet vill
              alltid ha en diskussion om formalia och på något vis inte redogöra
              för vad man vill i sak.
            </seg>
          </u>
          <u>
            <seg>
              Camilla Sköld Jansson säger att hon vill ha ett mellanstatligt
              samarbete. Bra det vill vi också! Men om vad? Och för att uppnå
              vad? Det är det vi behöver diskutera, och där är Vänsterpartiet
              inte det minsta tydligt. Folkomröstning är vad ni vill diskutera
              form men inte sak.
            </seg>
          </u>
          <note type="speaker">
            Anf. 48 TOMMY WAIDELICH (s):
          </note>
          <u>
            <seg>
              Herr talman! Jag måste få reagera på Gunilla Carlssons uttalande
              om förankringsprocessen i riksdagen. Att påstå att regeringen
              inte har förankrat de positioner i riksdagen som den förde fram
              under toppmötet är att fara med grov osanning.
            </seg>
          </u>
          <u>
            <seg>
              För det första hade vi statsministern hos oss i tisdags, då han
              fick stöd för de svenska ståndpunkterna. Utöver det har våra förhandlare
              nere i Bryssel haft löpande kontakt med mig, som är ordförande
              i EU-nämnden, och även med Carl B Hamilton, som är vice ordförande.
              Carl B Hamilton har dessutom hållit de övriga borgerliga partierna
              informerade.
            </seg>
          </u>
          <u>
            <seg>
              Det uttalande som Gunilla Carlsson gjorde här tidigare under
              debatten, och som utrikesministern också ställde sig mycket frågande
              till, måste jag faktiskt få protestera mot. Dessutom måste jag,
              på det sätt som jag har gjort nu, få visa hur processen egentligen
              har gått till. Det är ett sanslöst uttalande, och det gynnar inte
              heller bilden av EU och opinionen i Sverige.
            </seg>
          </u>
          <note type="speaker">
            Anf. 49 GUSTAV FRIDOLIN (mp):
          </note>
          <u>
            <seg>
              Herr talman! Tack, utrikesministern, för rapporten från Europeiska
              rådets möte. Konstitutionen har fallit. När man kom till den punkt
              där folken i två länder faktiskt fick säga sitt, så sade de nej.
              Men när EU:s regeringschefer möts, övertygade om förträffligheten
              i sitt eget redan förkastade förslag, säger man inte det. Man
              säger inte öppet att konstitutionen har fallit, utan man säger
              att vi får vänta lite. Vi får låta det gå ett år. Det är som om
              man resignerat citerar Bertolt Brecht och säger: Om vi bara kunde
              välja oss ett nytt folk.
            </seg>
          </u>
          <u>
            <seg>
              Men det är ju inte så det fungerar. Det är inte makthavarna som
              väljer folk. Europas folk känner maktlöshet i dag. Man känner
              att man knappt kan påverka sin egen situation, och än mindre samhället
              omkring sig. Förslaget till konstitution gav inga svar på den
              oron därför att det var skrivet av den politiska eliten.
            </seg>
          </u>
          <u>
            <seg>
              I det konvent som arbetade fram förslaget satt ingen som röstat
              nej till Maastrichtfördraget i Frankrike, ingen som röstat nej
              till Nicefördraget på Irland och ingen som röstat nej till EMU
              i Sverige. Där satt de som vill ge EU mer makt, de som vill göra
              EU till en stat, och förslaget blev därefter.
            </seg>
          </u>
          <u>
            <seg>
              Nu, efter dessa nej, finns ett fönster öppet, en möjlighet att
              vända skutan och göra någonting annat. Nu finns en möjlighet att
              minska EU:s makt, decentralisera makten och ge makt till de maktlösa
              i stället för att ge EU president och utrikesminister.
            </seg>
          </u>
          <u>
            <seg>
              Jag tycker att Sverige ska föra fram förslaget att kasta konstitutionen
              i papperskorgen och i stället tillkalla ett demokratiskt folkvalt
              konvent där EU:s medborgare med olika åsikter, olika bakgrund,
              olika kön och ålder får arbeta fram en kompetenskatalog, eller
              kalla det konstitution, för EU där EU får mindre makt och makten
              kommer närmare.
            </seg>
          </u>
          <u>
            <seg>
              Är utrikesministern beredd att föra fram detta historiska och
              kanske också lite radikala förslag att EU ska börja lyssna till
              sina folk?
            </seg>
          </u>
          <note type="speaker">
            Anf. 50 Utrikesminister LAILA FREIVALDS (s):
          </note>
          <u>
            <seg>
              Herr talman! Ja, jag tycker att det är viktigt att involvera
              medborgarna i det europeiska projektet. Det är så oerhört viktigt
              för vår egen framtid, och faktiskt för hela Europas och världens
              framtid.
            </seg>
          </u>
          <u>
            <seg>
              Men Gustav Fridolin vill ju ingenting med EU. Det är det som
              är problemet. Det ska vara så lite europeiskt samarbete som möjligt.
              Vi ska mer hålla oss här hemma i vår egen lilla stat. Vi klarar
              oss så bra.
            </seg>
          </u>
          <u>
            <seg>
              Det är egentligen oerhört svårt att förstå att en ung människa
              som Gustav Fridolin inte vill bejaka ett samarbete över gränser
              mellan folken för att bygga en värld som vilar på de grundläggande
              värderingar vi alla tycker är så viktiga. Jag förstår egentligen
              inte denna otroligt passiva, negativa attityd till allt som heter
              samarbete. Det är ju just bland de unga människorna jag möter
              en mycket stark vilja att riva gränser, samarbeta mera inte mindre
              utan mera.
            </seg>
          </u>
          <u>
            <seg>
              Men då måste vi naturligtvis också ha det regelverk som behövs
              för att det ska ske i ordnade former där inte den starke i form
              av pengar eller vapen bestämmer. Det ska ske i demokratisk ordning
              där alla är med och verkar. Då behövs ett regelverk, Gustav Fridolin.
              Men det vill inte ni ha, för ni vill inte ha ett samarbete.
            </seg>
          </u>
          <note type="speaker">
            Anf. 51 GUSTAV FRIDOLIN (mp):
          </note>
          <u>
            <seg>
              Herr talman! Tack, utrikesministern. Utrikesministern har förstått
              helt rätt. Sveriges och Europas unga och jag bejakar samarbete.
              Jag är överlycklig över reformprocessen inom FN. Jag tycker att
              det är jättebra att vi äntligen börjar få en skuldavskrivning.
              Jag vill ha ett samarbete och rivna gränser. Utrikesministern
              har förstått, men samtidigt har hon totalt missförstått. Jag tror
              inte på ett samarbete som bygger på att man lämnar makt längre
              och längre från medborgare, att maktlösheten ökar i stället för
              minskar. Jag tror inte på att vi bygger upp en superstat i Europa
              med höga murar mot omvärlden. Jag tror på samarbete, inte union.
            </seg>
          </u>
          <u>
            <seg>
              Men det känns lite som om utrikesministern skrivit sitt svar
              till mig innan hon hörde vad jag sade. Hon sade att jag inte vill
              någonting, att jag inte har några förslag. Det är ju jag som haft
              ett konkret förslag här i dag. Lägg den gamla, förkastade konstitutionen
              i papperskorgen och tillkalla ett nytt demokratiskt folkvalt konvent.
              Det är det mest konkreta förslaget vi hört här i dag. Och utrikesministern
              svarar inte på vad hon tycker om det.
            </seg>
          </u>
          <u>
            <seg>
              Jag tycker att vi ska, som utrikesministern sade, involvera Europas
              folk. Det var det Frankrike och Nederländerna gjorde. De involverade
              sina folk. De bjöd in dem att rösta om det här förslaget, och
              de sade nej. Då får man också ta det på allvar, annars betyder
              involveringen ingenting mer än ord. Ta dem på allvar, kasta konstitutionen
              och påbörja någonting nytt, någonting bättre, någonting som flyttar
              makt närmare människor, någonting som innebär mer samarbete och
              mindre union!
            </seg>
          </u>
          <note type="speaker">
            Anf. 52 Utrikesminister LAILA FREIVALDS (s):
          </note>
          <u>
            <seg>
              Herr talman! Gustav Fridolin ägnar sig också åt form och inte
              sak. Han säger att man vill ha samarbete men inte makten längre
              och längre bort.
            </seg>
          </u>
          <u>
            <seg>
              Det jag efterlyser och vill veta är hur Gustav Fridolin vill
              att vi ska bekämpa de miljöproblem vi har och som vi inte kan
              hantera nationellt. Svensk lag gäller bara i Sverige, inte i Polen
              och Polens industrier. Vi kan inte påverka det genom svensk lag.
              Vi behöver europeisk lag för det. Hur ska vi åstadkomma det? Är
              det den demokratiska makten som utövas i församlingar som stiftar
              de lagar som vi gemensamt vill ska gälla för oss alla som Gustav
              Fridolin inte vill ha? Hur ska vi ha det med bekämpandet av trafficking
              med barn och kvinnor om vi inte säkerställer att vi har ett regelverk
              som alla som ingår i detta samarbete är tvungna att följa?
            </seg>
          </u>
          <u>
            <seg>
              Gustav Fridolin har något slags naiv eller romantisk föreställning
              om att bara man träffas och pratar kan man lösa de här problemen.
              Jag tror på samarbete som leder till en lagstiftning som vi alla
              på demokratisk väg har blivit överens om och som vi sedan kan
              upprätthålla.
            </seg>
          </u>
          <note type="speaker">
            Anf. 53 PER BILL (m):
          </note>
          <u>
            <seg>
              Herr talman! Låt mig inleda med att säga att jag tror att Tommy
              Waidelich och Socialdemokraterna kanske har missuppfattat vad
              det är vi moderater och Gunilla Carlsson är lite irriterade på.
              Det är inte att statsministern inte dyker upp på EU-nämnden och
              talar om vad han har kommit på. Det vi är kritiska mot är att
              vi tycker att den positionsförändring som skedde var ett solonummer.
            </seg>
          </u>
          <u>
            <seg>
              Låt mig nu övergå till min fråga som tangerar det Cecilia Wigström
              tog upp förut, nämligen utvidgningen. Här är det stora problemet
              att utvidgningen nu är hotad. Rumänien och Bulgarien kan bli medlemmar.
              Turkiet kan börja förhandla, och när Kroatien är redo och när
              vi anser att Kroatien är redo kan de börja förhandla.
            </seg>
          </u>
          <u>
            <seg>
              Men i rådsslutsatserna står det att det som gällde förut fortfarande
              gäller. Det är en ganska defensiv skrivning och tyvärr också klart
              sämre än de skrivningar som fanns i de tidiga utkasten inför de
              här rådsslutsatserna.
            </seg>
          </u>
          <u>
            <seg>
              Min fråga är: Vad har statsministern och utrikesministern gjort
              för att behålla de bättre skrivningar som fanns i de tidiga versionerna?
              Varför blev det till slut mer defensiva skrivningar om utvidgningen?
            </seg>
          </u>
          <note type="speaker">
            Anf. 54 Utrikesminister LAILA FREIVALDS (s):
          </note>
          <u>
            <seg>
              Herr talman! För det första måste jag protestera mot uttrycket
              solonummer när det gäller att förändra positioner. Jag förstår
              mig inte på moderater ibland. När regeringen kommer till EU-nämnden
              och har en uppfattning och vill förankra den i riksdagen som det
              är sagt, får regeringen kritik för att den redan har en uppfattning.
              Men om regeringen kommer och inte har någon uppfattning och vill
              förankra en mer öppen position, beskyller Moderaterna regeringen
              för att sakna idéer och uppfattningar. Hur man än gör passar det
              uppenbarligen inte Moderaterna. Jag har svårt att ta den kritiken
              på allvar ärligt talat.
            </seg>
          </u>
          <u>
            <seg>
              När det gäller skrivningarna om utvidgningen höll de diskussioner
              som fördes på att hamna i ett läge där det inte skulle bli några
              skrivningar alls, eller väldigt dåliga skrivningar. Det vi åstadkom
              var att vi fick in det som var det absolut viktigaste och själva
              kärnpunkten. Jag hoppas att Per Bill hör vad jag säger. Vi slog
              nämligen fast att alla tidigare beslut fortfarande gäller. Det
              var en stark skrivning och den bästa vi kunde åstadkomma.
            </seg>
          </u>
          <note type="speaker">
            Anf. 55 PER BILL (m):
          </note>
          <u>
            <seg>
              Herr talman! Jag vill bara göra ett kort inlägg. När det gäller
              någonting så pass centralt som hela ratificeringsprocessen för
              Sverige är det klart att vi tycker att man inte ska komma till
              EU-nämnden och bara anmäla en helt ny position. Det hade väl varit
              väldigt enkelt för statsministern att prata med övriga partiledare
              eller för utrikesministern att prata med de utrikespolitiska talesmännen
              i dessa frågor därav mitt ordval solonummer.
            </seg>
          </u>
          <note type="speaker">
            Anf. 56 HOLGER GUSTAFSSON (kd):
          </note>
          <u>
            <seg>
              Herr talman! Jag vill börja med att tacka utrikesministern för
              informationen.
            </seg>
          </u>
          <u>
            <seg>
              Herr talman! Det är allvarligt för svenska folket att vara beroende
              av en regering som i detta avseende är handikappad genom att sitta
              med Miljöpartiet och Vänsterpartiet i knäet, som i dag jublar
              över misslyckandet inom det europeiska samarbetet. Det är en stor
              förlust för svenska folket att det är på det sättet.
            </seg>
          </u>
          <u>
            <seg>
              Det är också en stor förlust att vi inte får möjlighet till det
              nya fördraget och de nya samarbetsformerna, detta i en tid av
              behov av ökat internationellt samarbete. Svenska folket behöver
              ökad säkerhet. Vi behöver en starkare utrikespolitik och en starkare
              krishantering. De här två funktionerna har sitt stöd huvudsakligen
              i den nya konstitutionen. EU kan inte genomföra någonting som
              det inte finns en grundlag för eller ett fördrag bakom. En utvecklad
              utrikespolitik och en utvecklad krishantering har sitt stöd i
              den nya konstitutionen. Nu har den havererat för en tid framöver.
              Hur ser utrikesministern på detta? Kommer också den gemensamma
              utrikespolitiken och krishanteringen att bli lidande av detta
              framöver och därmed också säkerheten för svenska folket?
            </seg>
          </u>
          <note type="speaker">
            Anf. 57 Utrikesminister LAILA FREIVALDS (s):
          </note>
          <u>
            <seg>
              Herr talman! Nej, jag tror inte att vi behöver se någon förlust
              i just de delarna av det nya fördraget. Det utrymme som vi har
              enligt det gällande fördrag vi har i dag när det gäller EU:s agerande
              i utrikespolitiska frågor, i krishanteringsfrågor och i säkerhetsfrågor
              över huvud taget är så pass stort att vi fortfarande inte har
              utnyttjat det fullt ut.
            </seg>
          </u>
          <u>
            <seg>
              När det gäller de utrikespolitiska frågorna finns det fortfarande
              väldigt många olika uppfattningar bland EU:s länder. Det är alltför
              sällan, tycker vi, som vi lyckas nå en enighet kring hur EU kan
              agera. När vi gör det blir EU en oerhört betydelsefull och stark
              kraft i det internationella samarbetet, som till exempel när vi
              nu har enats om att vara starka i reformeringen av FN. Men när
              vi inte lyckas bli eniga, då är EU mycket svagt.
            </seg>
          </u>
          <u>
            <seg>
              Det finns dock mycket utrymme inom ramen för den konstitution
              vi har i dag att utveckla det europeiska samarbetet på det utrikespolitiska
              området och när det gäller krishantering, säkerhet och annat.
              Likafullt måste vi naturligtvis titta längre framåt och förbättra
              förutsättningarna längre fram, men under tiden har vi tillräckligt
              att göra med att fylla de möjligheter som redan finns där.
            </seg>
          </u>
          <note type="speaker">
            Anf. 58 HOLGER GUSTAFSSON (kd):
          </note>
          <u>
            <seg>
              Herr talman! Jag vill ändå precisera frågan när det gäller de
              snabbinsatsstyrkor som är aktuella just nu. Är det inte så att
              de har sin grund i den nya konstitutionen, men att vi förbereder
              oss och räknar med att den skulle ha gått igenom? Har vi nu underlag,
              så att säga, för att EU agerar i den här frågan trots att inte
              konstitutionen finns på bordet?
            </seg>
          </u>
          <note type="speaker">
            Anf. 59 Utrikesminister LAILA FREIVALDS (s):
          </note>
          <u>
            <seg>
              Herr talman! Jag kan ge ett kort svar: Ja, det har vi! Det är
              därför arbetet med att skapa snabbinsatsstyrkor, både militära
              och civila sådana, har startat i ett läge där vi har de fördrag
              som vi har. Det är fullt möjligt att utveckla det arbetet på det
              sättet som vi har angivit att vi vill göra inom ramen för de fördrag
              vi har.
            </seg>
          </u>
          <note type="speaker">
            Anf. 60 KARIN GRANBOM (fp):
          </note>
          <u>
            <seg>
              Herr talman! Vi vet att den grova internationella brottsligheten
              ökar i Europa. Det försämrar kraftigt livskvaliteten för unionens
              medborgare.
            </seg>
          </u>
          <u>
            <seg>
              För att öka legitimiteten för EU måste unionen påvisa att den
              kan avhjälpa människors problem. Kan unionen effektivt men ändå
              rättssäkert bekämpa gränsöverskridande brottslighet är jag övertygad
              om att stödet för EU skulle bli större.
            </seg>
          </u>
          <u>
            <seg>
              Jag tycker också att det är viktigt att vi tar en tankepaus i
              EU, men samtidigt kan vi vara säkra på att de kriminella ligorna
              inte tar ledigt. Om unionen är handlingsförlamad kommer de i stället
              att se sin chans att expandera.
            </seg>
          </u>
          <u>
            <seg>
              I förslaget till ny konstitution var någon av de viktigaste förändringarna
              inom det rättsliga området. Det var för att mota den ökade internationella
              brottsligheten.
            </seg>
          </u>
          <u>
            <seg>
              Därför vill jag ställa en fråga. Diskuterade toppmötet hur samarbetet
              inom det rättsliga området ska fortgå utan den nya konstitutionen?
              Jag vill gärna höra några reflexioner från utrikesministern om
              den framtida europeiska brottsbekämpningen.
            </seg>
          </u>
          <note type="speaker">
            Anf. 61 Utrikesminister LAILA FREIVALDS (s):
          </note>
          <u>
            <seg>
              Herr talman! Nej, det var ingen debatt om hur det rättsliga området
              ska kunna utvecklas inom ramen för de fördrag som vi redan har.
              Den sakdiskussionen förs inom RIF-rådet, och den kommer säkerligen
              att diskuteras där just utifrån perspektivet att vi har det regelverk
              vi har, och hur vi går vidare.
            </seg>
          </u>
          <u>
            <seg>
              Det finns även på det området ett stort utrymme för att gå vidare.
              Den största skillnaden mellan det regelverk vi har och det som
              fördraget gav var möjligheterna till majoritetsbeslut. Det betyder
              bara att vi måste arbeta hårdare på att skapa enighet kring de
              åtgärder vi anser är nödvändiga för att kunna skydda våra befolkningar
              mot den grova gränsöverskridande brottsligheten. Vi har alla möjligheter
              att vidta de åtgärder vi vill. Vi måste bara bli eniga om dem.
              Det åvilar de ansvariga i RIF-rådet att skapa det regelverk som
              vi behöver för att skydda våra medborgare.
            </seg>
          </u>
          <note type="speaker">
            Anf. 62 KAJ NORDQUIST (s):
          </note>
          <u>
            <seg>
              Herr talman! Jag vill tacka utrikesministern för redogörelsen.
              Jag skulle vilja fråga om FN. Är utrikesministerns bedömning att
              enigheten kring FN håller även i detaljerna? De detaljer som jag
              tänker på är reformeringen av säkerhetsrådet, att inrätta ett
              permanent råd för mänskliga rättigheter och att anta en resolution
              om responsibility to protect . Kommer vi att kunna stå eniga i
              alla de här frågorna, eller kommer det här också att spricka upp
              som ett resultat av den kris som finns i EU?
            </seg>
          </u>
          <note type="speaker">
            Anf. 63 Utrikesminister LAILA FREIVALDS (s):
          </note>
          <u>
            <seg>
              Herr talman! Det finns inte enighet inom EU vad gäller reformering
              av säkerhetsrådet, av ganska naturliga skäl. Där finns det alltså
              inget ställningstagande. Men i övrigt, när det gäller reformarbetet
              och institutionernas reformering och när det gäller att få till
              stånd en ordning med utveckling, säkerhet och respekt för mänskliga
              rättigheter, blir det den övergripande målsättningen för hur FN
              ska arbeta för att öka sin betydelse när det gäller att öka säkerhet
              och utveckling.
            </seg>
          </u>
          <u>
            <seg>
              Jag förutser inga stora problem när det gäller att samla EU kring
              till exempel det permanenta rådet för mänskliga rättigheter. Frågan
              är ju fortfarande i ett mycket tidigt stadium med en diskussion
              om hur det i slutändan kan se ut. Jag är övertygad om att i den
              diskussionen kan vi inom EU hålla ihop och vara en pådrivande
              kraft i förhållande till resten av världen.
            </seg>
          </u>
          <u>
            <seg>
              Inte heller frågan om skyldighet att skydda har kommit längre
              än att det finns en principiell utgångspunkt som säger att detta
              är en väsentlig fråga och att vi måste hitta lösningar. Men jag
              är mycket optimistisk utifrån de diskussioner vi har haft om att
              EU ska kunna hålla sig samlat i det fortsatta arbetet och utgöra
              den positiva kraften i reformarbetet. Det återstår att se, men
              det är vad Sverige kommer att arbeta för.
            </seg>
          </u>
          <note type="speaker">
            Anf. 64 STEN LUNDSTRÖM (v):
          </note>
          <u>
            <seg>
              Herr talman! Låt mig först kort säga att det inte är utan att
              man är ganska förundrad över den illa dolda irritationen över
              att de franska och holländska folken har en annan uppfattning
              än eliten. Och nu är det dags för eliten att uppfostra folket
              så att man inte kan komma tillbaka.
            </seg>
          </u>
          <u>
            <seg>
              Men det var egentligen inte därför jag begärde ordet. Jag kan
              konstatera att EU-processen, önskan att komma in i EU och utvidgningsprocessen
              över huvud taget haft positiva inverkningar på frågor om mänskliga
              rättigheter. Utan tvekan är det så. Jag har sett det vid mina
              resor i Turkiet.
            </seg>
          </u>
          <u>
            <seg>
              Jag kan också konstatera och det måste man säga vid varje tillfälle
              som Turkiets anslutning till EU diskuteras att jag ser fram emot
              att Turkiet kommer med i EU, inte minst för att vi ska kunna bryta
              den kristna hegemoni som i dag råder i EU.
            </seg>
          </u>
          <u>
            <seg>
              För inte särskilt länge sedan, det handlar om bara någon månad,
              förbjöds det stora lärarfacket Egitim Sen i Turkiet för att de
              i sina stadgar skrivit in rätten till modersmålsträning. 200 000
              fackligt anslutna får alltså inte längre ha en facklig organisation.
              Författaren Orhan Pamuk råkade yttra sig över det folkmord som
              skedde i början av 1900-talet i Turkiet, och nu bränns hans böcker
              på bål och rensas ut från biblioteken runtom i Turkiet.
            </seg>
          </u>
          <u>
            <seg>
              Den nya strafflag som håller på att införas i Turkiet innebär
              klara försämringar vad gäller organisations- och yttrandefriheten.
              Tortyr förekommer i samma utsträckning som tidigare. Likaså sker
              politiska mord utanför rättssalarna i samma utsträckning som tidigare,
              och till och med i ökad utsträckning.
            </seg>
          </u>
          <u>
            <seg>
              Eftersom man väljer att inte redan nu acceptera Kroatien, då
              där finns en hel del kvar att göra på MR-sidan, vill jag ställa
              en konkret fråga till utrikesminister Laila Freivalds: Fanns det
              över huvud taget någon diskussion om de mänskliga rättigheterna
              i Turkiet när man nu fattat beslut om att Turkiet får inleda förhandlingarna?
            </seg>
          </u>
          <note type="speaker">
            Anf. 65 Utrikesminister LAILA FREIVALDS (s):
          </note>
          <u>
            <seg>
              Herr talman! Till att börja med måste jag protestera mot att
              skälet till att Kroatien fortfarande inte bedöms kunna inleda
              förhandlingar skulle vara bedömningen av MR-situationen. Så är
              det inte, utan det handlar om Kroatiens bristande samarbete med
              den internationella brottmålstribunalen, Jugoslavientribunalen.
              Kravet är fullt samarbete med tribunalen. Då kan vi inleda förhandlingar.
              Det har inte haft att göra med MR-situationen.
            </seg>
          </u>
          <u>
            <seg>
              Däremot har MR-situationen varit en mycket väsentlig faktor i
              bedömningen av Turkiet och i de diskussioner som förts med landet.
              Jag kan inte hålla med om att strafflagen i vissa avseenden skulle
              vara mycket sämre än tidigare. Den strafflag som nu antagits,
              och där man genom påverkan fått förändringar till stånd, är den
              som låg till grund för beslutet om möjligheterna att inleda medlemskapsförhandlingar.
            </seg>
          </u>
          <u>
            <seg>
              Det är dock ingen tvekan om att det finns mycket kvar för Turkiet
              att göra både när det gäller en del av lagstiftningen och framför
              allt implementeringen av lagstiftningen. Ett krav vi hade var
              ju att lagstiftningen inte bara skulle ha beslutats utan den skulle
              också ha trätt i kraft. Den lagstiftningen har nu arbetats fram
              utifrån de krav vi haft. Den träder i kraft den 1 juli i sommar,
              men sedan följer den oerhört långa processen att även få lagstiftningen
              att slå igenom i tillämpningen.
            </seg>
          </u>
          <u>
            <seg>
              Det finns alltså mycket kvar att åstadkomma när det gäller mänskliga
              rättigheter i Turkiet, men det är också en lång process som Turkiet
              har framför sig innan det kan bli medlem i EU.
            </seg>
          </u>
          <note type="speaker">
            Anf. 66 STEN LUNDSTRÖM (v):
          </note>
          <u>
            <seg>
              Herr talman! Jag kan bara konstatera att efter det tidigare beskedet
              upphörde i princip all förändring av lagstiftningen. Den lagstiftning
              som nu är föreslagen hindrar inte Turkiet att förbjuda en facklig
              organisation med 200 000 medlemmar endast av det enkla skälet
              att de kräver att barn ska ha rätt till sitt modersmål.
            </seg>
          </u>
          <u>
            <seg>
              Togs det över huvud taget upp en diskussion om att Turkiet faktiskt
              förbjuder fackföreningsrörelserna att verka i ett land som nu
              fått en förhandlingsstart? Fanns det inte skäl att låta Turkiet
              vänta med förhandlingsstarten tills vi ser att de på allvar vill
              göra något åt MR-situationen i landet?
            </seg>
          </u>
          <note type="speaker">
            Anf. 67 Utrikesminister LAILA FREIVALDS (s):
          </note>
          <u>
            <seg>
              Herr talman! När det gäller den konkreta frågan om förbjudandet
              av den fackliga organisationen är den föremål för prövning av
              Europadomstolen. Det är mycket viktigt att den frågan blir prövad.
            </seg>
          </u>
          <u>
            <seg>
              Sverige var ett av de länder som inte kunde acceptera att Turkiet,
              när de undertecknade konventionen om mänskliga och politiska rättigheter,
              hade ett förbehåll som gjorde det möjligt för dem att ha en viss
              typ av lagstiftning. Och det är det som ligger till grund för
              det domstolsbeslut som fattats i Turkiet. Vi tycker att det är
              oacceptabelt och tycker att det är bra att frågan blir prövad
              i Europadomstolen.
            </seg>
          </u>
          <note type="speaker">
            Anf. 68 BENGT-ANDERS JOHANSSON (m):
          </note>
          <u>
            <seg>
              Herr talman! Regeringens och statsministerns behov av att inför
              EU-toppmötena förankra ställningstagandena i partiöverläggningar
              eller i EU-nämnden varierar som bekant. Därför vet jag inte om
              den fråga jag tänkte beröra varit uppe till diskussion.
            </seg>
          </u>
          <u>
            <seg>
              Statsministern har den senaste tiden låtit förstå att den socialdemokratiska
              regeringen inte är främmande för att renationalisera den gemensamma
              jordbrukspolitiken. Om det är något Europa behöver i dag så är
              det samling. Hur menar regeringen att en renationalisering av
              den gemensamma jordbrukspolitiken skulle bidra till en ökad samling
              inom EU? Hur skulle en rimlig konkurrenssituation säkerställas
              mellan EU-ländernas jordbrukssektorer om det blir ökade nationella
              inslag i desamma?
            </seg>
          </u>
          <note type="speaker">
            Anf. 69 Utrikesminister LAILA FREIVALDS (s):
          </note>
          <u>
            <seg>
              Herr talman! Jag tror att jag avstår från att diskutera Sveriges
              syn på jordbrukspolitiken. Den diskussionen bör tas i ett sammanhang
              där det finns möjlighet att verkligen fördjupa sig i frågan. Det
              är en viktig fråga. EU:s jordbrukspolitik är föråldrad och oacceptabel,
              men diskussionen om den bör vi föra i ett annat sammanhang.
            </seg>
          </u>
          <note type="speaker">
            Anf. 70 BENGT-ANDERS JOHANSSON (m):
          </note>
          <u>
            <seg>
              Herr talman! Det är intressant att en så pass stor fråga, som
              utrikesministern vill diskutera i ett särskilt sammanhang, ändå
              i olika sammanhang torgförs av statsministern utan att den över
              huvud taget förankrats.
            </seg>
          </u>
          <u>
            <seg>
              Min konkreta fråga är därför: Tog statsministern i något sammanhang
              upp den frågan med de övriga statsministrarna?
            </seg>
          </u>
          <note type="speaker">
            Anf. 71 Utrikesminister LAILA FREIVALDS (s):
          </note>
          <u>
            <seg>
              Herr talman! Jordbrukspolitiken stod inte på dagordningen för
              det här toppmötet. Att Sverige har uppfattningen att EU:s jordbrukspolitik
              behöver ändras är verkligen ingen nyhet. Det var en av de stora
              frågor vi hade att ta ställning till i samband med våra egna medlemskapsförhandlingar,
              och där uttryckte vi också vår uppfattning.
            </seg>
          </u>
          <note type="speaker">
            Anf. 72 BJÖRN VON DER ESCH (kd):
          </note>
          <u>
            <seg>
              Herr talman! EU är ju inte bara en politisk union utan i hög
              grad också en ekonomisk union. Det är väl det senare som berör
              de enskilda medborgarna i långt högre grad än konstitutionen.
            </seg>
          </u>
          <u>
            <seg>
              Jag tror att ett stort och splittrat EU, som står utan ett tydligt
              ledarskap, är, som utrikesministern själv sade, ett mycket svagt
              EU. Vi har inte nämnt vare sig euron eller EMU, men ingen centralbank
              i världen kan upprätthålla förtroendet för sin valuta om det inte
              finns ett starkt politiskt ledarskap. Det finns det inte nu. Trots
              detta har man sagt att vi nu ska ägna oss åt reflexion under ett
              år.
            </seg>
          </u>
          <u>
            <seg>
              Man skapar alltså en osäkerhet som kommer att utnyttjas av kapital-
              och finansmarknaderna när det gäller att spekulera mot euron.
              Jag menar att det var oerhört obetänksamt att lämna en sådan osäkerhet
              till världens finansmarknader.
            </seg>
          </u>
          <u>
            <seg>
              Diskuterades det över huvud taget vid toppmötet vad konsekvenserna
              kan bli för euron?
            </seg>
          </u>
          <note type="speaker">
            Anf. 73 Utrikesminister LAILA FREIVALDS (s):
          </note>
          <u>
            <seg>
              Herr talman! Många som talade kring dessa frågor pekade givetvis
              på vilka olika konsekvenser det kunde bli av att man inte nådde
              enighet om hur man skulle gå vidare. Det fanns emellertid olika
              uppfattningar om betydelsen naturligtvis och jag kan därför inte
              säga att just den frågan var avgörande för alla. Det var den inte.
            </seg>
          </u>
          <note type="speaker">
            Anf. 74 VERONICA PALM (s):
          </note>
          <u>
            <seg>
              Herr talman! Jag har under året besökt och träffat många svenskar
              som har sina rötter i Turkiet och som har kurdisk identitet, det
              vill säga kurdiska svenskar. De är alla överens om två saker.
              Den ena är att det är långt kvar tills Turkiet är en fullfjädrad
              demokrati då respekt för mänskliga rättigheter och minoriteters
              rättigheter upprätthålls. Den andra är att ett medlemskap i EU
              och förhandlingar om medlemskap i EU är en jätteviktig väg och
              att det är jätteviktigt både för Turkiet och för minoriteter i
              Turkiet.
            </seg>
          </u>
          <u>
            <seg>
              Utrikesministrarnas möte före toppmötet var väldigt positivt
              med en tydlig markering där man återupprepade detta. Nu säger
              utrikesministern att man gjorde det också på toppmötet. Min fråga
              är: Har alla som var på toppmötet uppfattat det så? Är det en
              enighet om att man kommer att inleda förhandlingar med Turkiet
              den 3 oktober i år med sikte på ett medlemskap någon gång i framtiden?
            </seg>
          </u>
          <note type="speaker">
            Anf. 75 Utrikesminister LAILA FREIVALDS (s):
          </note>
          <u>
            <seg>
              Herr talman! Det är en fråga som jag naturligtvis inte kan svara
              på. Det vet vi inte. Det vi uppnådde var att alla var eniga om
              att de beslut som hittills har fattats ligger kvar. Vi gör inga
              förändringar i dem nu.
            </seg>
          </u>
          <u>
            <seg>
              Det är det vi har att utgå från. Från svensk sida kommer vi att
              använda oss av det. Vad som kan tänkas dyka upp längre fram under
              hösten kan jag inte uttala mig om. Jag hoppas att enigheten om
              att besluten ligger fast också avspeglar att man tänker vidhålla
              det framöver. Det uttalades naturligtvis inga försäkringar om
              det.
            </seg>
          </u>
          <note type="speaker">
            Anf. 76 INGVAR SVENSSON (kd):
          </note>
          <u>
            <seg>
              Herr talman! Det talas om tankepaus när det gäller det konstitutionella
              fördraget det är för övrigt viktigt att påpeka att det är ett
              fördrag och inte en konstitution. Min bänkgranne påpekade att
              ordet tankepaus kan tolkas på två sätt. Jag hoppas att det inte
              är fråga om en paus från tänkandet.
            </seg>
          </u>
          <u>
            <seg>
              Jag har två konkreta frågor till utrikesministern. Regeringen
              har ju överlämnat en lagrådsremiss om det konstitutionella fördraget.
              Ännu har inte Lagrådet lämnat något svar. Avser regeringen att
              dra tillbaka remissen eller låter man Lagrådet fullfölja den?
            </seg>
          </u>
          <u>
            <seg>
              Om man nu tar en paus på något år och riksdagen under nästa mandatperiod
              inleder en godkännandeprocess ratifikationen är ju regeringens
              sak kanske man gör en analys och ser att fördraget måste medföra
              grundlagsändringar. Då kan ratifikationen inte ske förrän efter
              valet 2010. Min fråga är: Ser utrikesministern att det utgör något
              problem att ratifikationen skulle komma så sent?
            </seg>
          </u>
          <note type="speaker">
            Anf. 77 Utrikesminister LAILA FREIVALDS (s):
          </note>
          <u>
            <seg>
              Herr talman! Tankepaus ska väl uppfattas just på det viset att
              vi nu får en paus så att vi kan tänka till lite mer, lite bättre
              och lite djupare. Det gäller naturligtvis också det fortsatta
              förfarandet med ratifikationen här i Sverige.
            </seg>
          </u>
          <u>
            <seg>
              Om man ska göra något åt lagrådsremissen när den nu ligger hos
              Lagrådet är en fråga som vice statsminister Bosse Ringholm, som
              ansvarar för lagrådsremissen och den fortsatta hanteringen av
              vår egen ratificering, får svara på.
            </seg>
          </u>
          <note type="speaker">
            Anf. 78 BJÖRN HAMILTON (m):
          </note>
          <u>
            <seg>
              Herr talman! När utrikesministern är här ska jag passa på att
              fråga om situationen på Kuba.
            </seg>
          </u>
          <u>
            <seg>
              Vi har ju en åldrande diktator på Kuba som under många år har
              förtryckt sitt folk. Vi har haft en klar uppfattning om att det
              är något som vi här i Sverige självklart inte kan stödja. Man
              märker en viss glidning inom EU och att det skulle ske en förändring
              när det gäller diktaturen på Kuba.
            </seg>
          </u>
          <u>
            <seg>
              Jag vill fråga utrikesministern varför utrikesministern väljer
              att godta EU:s inställning att överge juniåtgärderna.
            </seg>
          </u>
          <note type="speaker">
            Anf. 79 Utrikesminister LAILA FREIVALDS (s):
          </note>
          <u>
            <seg>
              Herr talman! Juniåtgärderna ledde inte till det som man hade
              hoppats. Det var bakgrunden till att man insåg att man måste försöka
              hitta andra vägar när det gäller att komma till tals med den kubanska
              regimen för att ändå försöka påverka i en positiv riktning och
              framför allt ha möjlighet att framföra de mycket kritiska synpunkter
              vi har och att förstärka och öka samarbetet med de demokratiska
              krafterna i Kuba.
            </seg>
          </u>
          <u>
            <seg>
              Anledningen till att man försökte pröva andra metoder var att
              man ville försöka åstadkomma detta.
            </seg>
          </u>
          <u>
            <seg>
              Bakgrunden till att det är så viktigt att verkligen försöka ha
              ett inflytande i det kubanska samhället både på regimnivå och
              bland de oppositionella är att diktaturen snart måste få ett slut.
              Den kan inte fortsätta så väldigt länge till. Vad händer då? Från
              EU:s sida försöker vi agera så att vi säkerställer att det finns
              krafter som kan ta över och säkerställa en demokratisk utveckling
              även i Kuba. Det är det perspektivet vi har.
            </seg>
          </u>
          <u>
            <seg>
              Det är viktigt att vi anstränger oss för att hitta bra metoder
              att säkerställa den framtida utvecklingen.
            </seg>
          </u>
          <note type="speaker">
            Anf. 80 BJÖRN HAMILTON (m):
          </note>
          <u>
            <seg>
              Herr talman! Juniåtgärderna stärker väl just det som utrikesministern
              säger, nämligen att föra en dialog med dem som eventuellt skulle
              kunna ta över efter diktaturens fall?
            </seg>
          </u>
          <note type="speaker">
            Anf. 81 Utrikesminister LAILA FREIVALDS (s):
          </note>
          <u>
            <seg>
              Herr talman! Just den delen i juniåtgärderna, som innebar att
              man höjde ambitionerna när det gällde att samverka med oppositionella
              och demokratiska krafter, finns ju kvar i det upplägg som finns
              från EU i dag. Det skärps till och med så att man ska öka samarbetet
              med de positiva krafterna.
            </seg>
          </u>
          <u>
            <seg>
              Vi har inte lyckats med det vi ville, men vi måste fortsätta
              att anstränga oss att hitta vägar att säkerställa en demokratisk
              framtid även för Kuba så småningom.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Anmälan och omedelbar hänvisning av ärende till utskott samt
            beslut om förlängd motionstid
          </note>
          <note>
            Anmäldes
          </note>
          <note>
            Kammaren biföll talmannens förslag att propositionen omedelbart
            skulle hänvisas till bostadsutskottet.
          </note>
          <note>
            Kammaren biföll talmannens förslag att motionstiden skulle förlängas
            till fredagen den 16 september .
          </note>
          <note>
            Ajournering
          </note>
          <note>
            Kammaren beslutade kl. 11.07 på förslag av talmannen att ajournera
            förhandlingarna i ca 5 minuter.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 11.15.
          </note>
          <note>
            9 § Avslutning
          </note>
          <note type="speaker">
            Anf. 82 TALMANNEN:
          </note>
          <u>
            <seg>
              Ärade ledamöter! Vi lämnar en intensiv arbetsperiod bakom oss.
              Det visar statistiken.
            </seg>
          </u>
          <u>
            <seg>
              Plenitiden under det här riksmötet ca 730 timmar är den högsta
              sedan 1971.
            </seg>
          </u>
          <u>
            <seg>
              Antalet skriftliga frågor och interpellationer har ökat avsevärt.
              Den sammanlagda tiden för interpellationsdebatterna har ökat med
              nästan 100 timmar. Kontrollmakten har alltså gått för högtryck.
            </seg>
          </u>
          <note>
            Höjdpunkten nåddes förra veckan. Under drygt 30 timmar besvarade
            19 statsråd 89 interpellationer ställda av 53 ledamöter.
          </note>
          <u>
            <seg>
              Även tiden för särskilt anordnade debatter har ökat. Under våren
              har vi haft fyra allmänna debattimmar på försök. Vid varje debattimme
              har i snitt 15 ledamöter deltagit och åtskilligt fler har varit
              närvarande i kammaren. Reaktionerna på debattimmen har varit blandade,
              men de positiva överväger. Jag, de vice talmännen och gruppledarna
              har därför kommit överens om att försöket fortsätter i höst, men
              med vissa förändringar i formen.
            </seg>
          </u>
          <u>
            <seg>
              När det gäller propositionsavlämnandet visar statistiken inte
              på något trendbrott. Det är fortfarande relativt många aviserade
              propositioner som kommer för sent eller inte alls. Många propositioner
              som inte aviserats i propositionsförteckningen avlämnas också.
            </seg>
          </u>
          <u>
            <seg>
              Alltmer av det som händer här i kammaren och på andra håll i
              riksdagen kan följas via tv och Internet. I och med att SVT utökat
              sändningarna i det analoga nätet härifrån är möjligheten att synas
              för en bred publik större än någonsin. Jag tror att vi kan bli
              mycket bättre på att använda oss av den möjligheten.
            </seg>
          </u>
          <u>
            <seg>
              Tittarsiffrorna i det analoga nätet för exempelvis frågestunderna
              ligger ganska stabilt runt 50 000 personer. Vid stora debatter
              kan tittarsiffrorna vara de dubbla. Störst intresse i år lockade
              KU-förhöret med statsrådet Leif Pagrotsky. Det sågs av över 200
              000 tittare.
            </seg>
          </u>
          <u>
            <seg>
              Kolleger! Nu väntar efterlängtad vila och reflexion, men också
              mer tid till att träffa väljare. Detta att träffa väljare står
              högst på prioriteringslistan för väldigt många av oss. Det visar
              bland annat den studie som på Riksdagskommitténs uppdrag nyligen
              har gjorts över vår arbetssituation i och utanför riksdagen.
            </seg>
          </u>
          <u>
            <seg>
              Jag märker det också på det stora intresse som funnits och finns
              bland er för att delta i valkretsresorna som jag inledde 2003.
              I höstas var jag tillsammans med ledamöterna i Gävleborg och Norrbotten,
              och i vår var det i Dalarna och Skaraborg. Det går vidare hade
              jag tänkt.
            </seg>
          </u>
          <u>
            <seg>
              Undersökningar visar att svenska folkets förtroende för riksdagen
              och oss politiker nu tenderar att sjunka efter ett par års uppgång.
              Detta är något som vi alla bör begrunda noga. Trösterikt är dock
              att förtroendet brukar stiga under valår då kontakterna med väljarna
              tilltar och då mediernas fokus på politiken över huvud taget ökar.
              Låt oss hoppas att det blir fallet även denna gång. Låt oss tillsammans
              arbeta för detta och för ett högt valdeltagande.
            </seg>
          </u>
          <u>
            <seg>
              Jag hoppas också innerligen att ni alla kommer att kunna möta
              väljarna utan allvarliga incidenter.
            </seg>
          </u>
          <u>
            <seg>
              En enkätundersökning som presenterades i våras visade att en
              stor andel av oss riksdagsledamöter har blivit utsatta för trakasserier,
              hot eller till och med våld. Kvinnliga ledamöter är något mer
              drabbade än vi män. Situationen ser likadan ut i kommuner och
              landsting.
            </seg>
          </u>
          <u>
            <seg>
              Förutom de personliga lidanden som detta kan föra med sig riskerar
              vi att få en utveckling där vi politiker skräms till tystnad,
              att vi byter ståndpunkter av rädsla eller att vi väljer att hoppa
              av politiken. Detta är ett direkt hot mot vår demokrati. Det är
              bland annat mot den bakgrunden som vi nu arbetar med att stärka
              säkerhetsskyddet i riksdagen och skapa bättre rutiner för att
              hjälpa utsatta ledamöter.
            </seg>
          </u>
          <u>
            <seg>
              Kolleger! EU har tagit en konstitutionell time-out. Som jag ser
              det finns det dock ingen anledning att på grund av detta ta paus
              i våra ansträngningar att stärka riksdagens arbete med EU-frågorna.
              Behovet är kanske snarare än större. Jag tänker på de växande
              kraven på en mer folklig förankring av EU-samarbetet, bland annat
              via de nationella parlamenten. Riksdagens kammare erbjuder ett
              öppet debattforum. I år höll vi till exempel för första gången
              en debatt om kommissionens arbetsprogram.
            </seg>
          </u>
          <u>
            <seg>
              Under året har arbetet med att utveckla samarbetet mellan nationella
              parlament inom EU fortsatt. Möten och andra kontakter mellan parlamentariker
              kring EU-frågor ökar i omfattning. Från riksdagen deltog exempelvis
              gruppledare och andra ledamöter i ett möte i mars i Bryssel om
              den så kallade Lissabonstrategin. Den här typen av möten, där
              sakansvariga politiker utbyter åsikter och argument kring konkreta
              frågor, är värdefulla för den nationella beredningen av frågorna.
              I informationsutbytet kommer databasen Ipex att bli ett användbart
              redskap.
            </seg>
          </u>
          <u>
            <seg>
              Riksdagen kommer att bidra till samarbetet genom att bostadsutskottet
              nästa vår bjuder in kolleger från andra parlament till en konferens
              kring EU-direktivet om Inspire ett förslag som handlar om att
              upprätta en infrastruktur för geografisk information inom EU.
            </seg>
          </u>
          <u>
            <seg>
              Den tydligaste koppling som finns mellan det interparlamentariska
              samarbetet inom EU och förslaget till EU-fördrag är protokollet
              om de nationella parlamentens roll samt den så kallade subsidiaritetskontrollen.
            </seg>
          </u>
          <u>
            <seg>
              Under våren har parlamenten inom EU genomfört en subsidiaritetskontroll
              på försök. Riksdagens trafik-, lag- och konstitutionsutskott medverkade.
              Utskotten gjorde ett gediget jobb och gav oss intressanta erfarenheter.
              Vad som händer med subsidiaritetskontrollen står visserligen skrivet
              i stjärnorna, men försöksverksamheten visar att det är ett verktyg
              som kan fungera.
            </seg>
          </u>
          <u>
            <seg>
              Kära kolleger! Under våren beslutade riksdagsstyrelsen att plenisalen
              ska få en ny möblering och även anpassas ytterligare för personer
              med funktionshinder. Planerna ska genomföras under sommaren 2006.
            </seg>
          </u>
          <u>
            <seg>
              Förslaget till ny sittning togs fram av en referensgrupp med
              ledamöter från samtliga partier. Jag vill ta tillfället i akt
              och tacka för ert goda arbete.
            </seg>
          </u>
          <u>
            <seg>
              Gruppen stod enig bakom förslaget. Det bygger på att kammaren
              ska fungera väl både som debattarena, vid voteringar och högtidliga
              ceremonier. Vi skapar en tätare debattmiljö här i den främre delen
              av kammaren. Det är den del som kommer att användas mest. Jag
              tror att detta kommer att gynna debattklimatet och underlätta
              mediernas bevakning.
            </seg>
          </u>
          <u>
            <seg>
              När vi nu ändå är inne på temat byggnation.
            </seg>
          </u>
          <u>
            <seg>
              Dessa dagar fyller riksdagens hus 100 år. Och i går invigde jag
              en jubileumsutställning i Sammanbindningsbanan, som jag varmt
              kan rekommendera.
            </seg>
          </u>
          <u>
            <seg>
              I 1905 års riksdag dög det gamla begreppet riksdagsman bra eftersom
              kvinnor ännu inte hade möjlighet att ta plats i riksdagen. Det
              dröjde ju till 1921.
            </seg>
          </u>
          <u>
            <seg>
              Att ha ett seminarium om ledamotsuppdraget ur genderperspektiv
              som vi hade i maj, torde således ha känts tämligen avlägset för
              den tidens riksdagsman.
            </seg>
          </u>
          <u>
            <seg>
              I dag har Sverige ett av världens mest jämställda parlament i
              kvantitativa termer. Men ökad representation ger inte alltid reellt
              inflytande i motsvarande grad.
            </seg>
          </u>
          <u>
            <seg>
              Det är mot den bakgrunden som riksdagsstyrelsen i våras antog
              ett jämställdhetsprogram för resten av den här mandatperioden.
            </seg>
          </u>
          <u>
            <seg>
              I år är det också 100 år sedan unionen med Norge upplöstes.
            </seg>
          </u>
          <u>
            <seg>
              Även om detta, på sin tid, kunde ses som en smärre motgång för
              Sverige som nation, var det en klar framgång för riksdagen som
              institution och för den svenska demokratin.
            </seg>
          </u>
          <u>
            <seg>
              Det var riksdagen som tog över kommandot under unionskrisen.
              Den regering som tillträdde under sommaren 1905 och som utgjorde
              basen i den delegation som senare förhandlade med Norge var mycket
              bättre förankrad i riksdagen än de tidigare. De efterföljande
              regeringarna följde i samma spår. Unionskrisen och skilsmässan
              från Norge kan därför sägas ha påskyndat parlamentarismens genombrott
              i Sverige. Den processen var dock mycket konfliktfylld.
            </seg>
          </u>
          <u>
            <seg>
              Hundraårsmarkeringen uppmärksammas på flera sätt. Bland annat
              har ett flertal utskott haft planer att ha möten, eller de har
              redan genomfört möten, med sina norska motparter.
            </seg>
          </u>
          <u>
            <seg>
              I före detta infocentrums skyltfönster finns nu en utställning
              som skildrar unionens uppkomst och fall. Jag kan rekommendera
              även den. Den ser man alltså från gatan.
            </seg>
          </u>
          <u>
            <seg>
              När vi samlas igen den 13 september kommer Norges talman, Stortingspresidenten
              Jørgen Kosmo, att finnas på plats i plenisalen.
            </seg>
          </u>
          <note>
            Dagen efter öppnar ytterligare en utställning i samband med det
            symposium om statsupplösningar, När kartor ritas om; secessioner
            i Norden, som hålls tillsammans med Riksbankens Jubileumsfond.
          </note>
          <u>
            <seg>
              Till utställningen kommer ett nytt bokverk att publiceras, som
              delvis kastar nytt ljus över dramatiken i riksdagen 1905.
            </seg>
          </u>
          <u>
            <seg>
              Den 6 juni firade vi nationaldagen som helgdag för första gången.
              Många här i kammaren bidrog till firandet. Jag tyckte att firandet
              blev så där svenskt lagom som många hade förväntat och önskat
              sig; en bra blandning av traditioner och modernitet av humor och
              allvar. Och alla ceremonier, det ser jag i medierna, runtom i
              landet blev till en stark markering mot rasister och nynazister.
            </seg>
          </u>
          <u>
            <seg>
              Genom de arrangemang jag deltog i, i Sollentuna och på Skansen,
              och från det jag hört från några av er, har jag blivit övertygad
              om att riksdagen har en viktig roll att fylla vid nationaldagsfirandet.
              Min förhoppning är att vi genom att sprida goda exempel kan utveckla
              firandet ytterligare nästa år tillsammans med lokala och regionala
              organ och föreningar.
            </seg>
          </u>
          <u>
            <seg>
              Kära kolleger! För ovanlighetens skull är det inga ledamöter
              som har slutat under riksmötet och inga av er som aviserat att
              ni ska göra det innan vi samlas igen. Den traditionella avtackningen
              uteblir således.
            </seg>
          </u>
          <u>
            <seg>
              Så jag tänkte avrunda nu med att säga, både till ledamöter och
              till personalen: Tack för ett fint arbetsår tillsammans, ha en
              trevlig sommar och på återseende i höst!
            </seg>
          </u>
          <note type="speaker">
            Anf. 83 LENNART NILSSON (s):
          </note>
          <u>
            <seg>
              Herr talman! Kära kolleger! Jag kanske inte är en av dem som
              har bidragit till de 730 timmarna, men det kanske kan vara förlåtet
              när man gör sin nionde mandatperiod.
            </seg>
          </u>
          <u>
            <seg>
              Det finns ett ganska trevligt ordspråk eftersom vi här i dag
              tar något slags examen som säger att man kan ta examen i snart
              sagt allt utom i sunt förnuft. Huruvida det jag tänker säga nu
              handlar om sunt förnuft eller inte får naturligtvis andra bedöma.
              Tycker man inte det är jag i alla fall i gott sällskap ibland.
            </seg>
          </u>
          <u>
            <seg>
              När jag går från mitt arbetsrum går jag förbi de fyra porträtten
              av bland andra talmannen från bondeståndet. Lars Bäckströms och
              min kommunkamrat Lars Olsson, som var talman i bondeståndet för
              snart 200 år sedan, funderar jag över ibland eftersom tiden går
              så våldsamt fort, herr talman. Hur tog han sig till Stockholm?
              Det var naturligtvis med häst, och det tog några dagar.
            </seg>
          </u>
          <u>
            <seg>
              När talmannen beskriver allt som händer och sker, hur vi färdas
              runtomkring i världen och nästa dag är tillbaka här i kammaren,
              inser man att man ibland måste fundera lite över tillvaron. Det
              kanske Lars Olsson i bondeståndet hade tid med när han åkte hästdroska
              till Stockholm, om han nu gjorde det någon gång.
            </seg>
          </u>
          <u>
            <seg>
              Tiden går väldigt fort jag inser det. Det är inte så länge sedan
              jag var ungdomskandidat, och nu är jag ålderspresident.
            </seg>
          </u>
          <u>
            <seg>
              I dag har vi gjort tre fjärdedelar av det arbete som vi har.
              Ibland undrar jag. Det här med riksdagsledamöter är speciellt
              vi har ingen tillsvidareanställning, så nu har vi gjort tre fjärdedelar
              av den visstidsanställning som vi har. Sedan kommer en höst och
              en vinter, och så får vi bli testade huruvida vi ska få fortsatt
              förtroende, först genom en provanställning av våra partikamrater,
              och sedan är det naturligtvis väljarna som avgör huruvida vi ska
              finnas kvar här.
            </seg>
          </u>
          <u>
            <seg>
              Vi, herr talman, som använder den gamla hederliga almanackan
              och inte har en sådan där moj man petar på, där man tittar på
              vad man ska göra, kan ibland konstatera att det är ganska bra
              med en sådan bok. Där kan man läsa ett och annat ordspråk som
              kanske leder till eftertanke ibland. Det finns bland annat ett
              som lyder ungefär så här: Många människor lever i dag för att
              planera morgondagen. Min enkla slutsats är att när vi nu slutar
              här i dag är det naturligtvis bra att vi lever i dag och inte
              funderar över morgondagen. Lev i dag, och fundera över morgondagen
              en annan gång!
            </seg>
          </u>
          <u>
            <seg>
              Vi stänger av våra datorer. Det kan inte vara så roligt att varje
              dag öppna sin dator och konstatera att man har 60, 80 eller 90
              skräpmejl från olika håll och kanter. Det är en stressfaktor.
              Jag tror att vi ibland kan stänga av den och låta den vara avstängd,
              i alla fall någon vecka, så att vi kan varva ned.
            </seg>
          </u>
          <u>
            <seg>
              Jag fick ett mejl från min kollega Mikael Odenberg i går. Han
              skrev så här om jag nu får tala om det: Ha nu en riktigt skön
              sommar, det vill säga vila dig ordentligt i stället för att till
              exempel skriva debattartiklar!
            </seg>
          </u>
          <u>
            <seg>
              Jag lovar Mikael Odenberg att om han kan få tyst på Inger René
              och Olsson från Lysekil ska jag också låta bli.
            </seg>
          </u>
          <note type="speaker">
            (MIKAEL ODENBERG (m):
          </note>
          <u who="unknown" xml:id="i-d332a90e13cb6b8e-0">
            <seg>
              Det lovar jag.)
            </seg>
          </u>
          <u>
            <seg>
              Nu kan någon undra varför Mikael Odenberg skriver mejl till mig,
              och någon vän av ordning kan undra vad har de ihop?.
            </seg>
          </u>
          <u>
            <seg>
              När jag kom in i riksdagen var det en klok göteborgare de flesta
              göteborgare är kloka som sade ungefär så här: Lennart, en sak
              ska du ha klart för dig när du kommer in i riksdagen: Det är inte
              säkert att alla vänner är partivänner. Eller var det tvärtom?
              Det kanske var att alla partivänner är vänner. Jag vet inte. Jag
              konstaterar att vi här i Sverige oftast är goda vänner även om
              vi bryter olika åsikter mot varandra.
            </seg>
          </u>
          <u>
            <seg>
              Jag ska inte skriva någon debattartikel, som jag lovade, men
              däremot skulle man kunna ägna sig åt att tillverka lite mat. Varför
              inte göra en pressanka? Det är ju populärt i de här tiderna. Jag
              har receptet.
            </seg>
          </u>
          <u>
            <seg>
              I en väl insmord gryta öser vi först på med en lagom skvätt lösa
              rykten hämtade ur säker källa. Sedan tar vi i ett par deciliter
              indignation. Indignationen blandar vi sedan med två rågade kaffekoppar
              medlidande, ett par rejäla nävar antaganden och förmodanden, tre
              hekto rårivna påståenden, några grova lögner och feta rubriker
              som kavlas ut till lagom längd och peppras ordentligt. Låt ankan
              stå och sjuda en stund och späcka sedan med fria fantasier. Ankan
              trancheras sedan med sting, men skär inte tjockare skivor än att
              vem som helst kan svälja den. Vi måste tänka på att ankan ska
              gå i så många som möjligt. En stor fördel med pressankan är att
              den kan serveras uppvärmd nästa dag och minst en vecka framåt.
            </seg>
          </u>
          <note>
            Kar de Mumma 1966.
          </note>
          <u>
            <seg>
              Herr talman! Jag är full av beundran för den kunskap som finns
              bland kolleger, talmän och personal, som jag önskar en trevlig
              sommar.
            </seg>
          </u>
          <note>
            10 § Kammaren åtskildes kl. 11.37.
          </note>
          <u>
            <seg>
              Förhandlingarna leddes av talmannen.
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
