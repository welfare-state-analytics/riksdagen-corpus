<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--73</head>
          <docDate when="2005-02-10">2005-02-10</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2004/05:73
            </seg>
          </u>
          <note>
            Torsdagen den 10 februari
          </note>
          <note>
            Kl. 12:00 - 18:26
          </note>
          <note>
            1 § Justering av protokoll
          </note>
          <note>
            Justerades protokollet för den 4 februari.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            3 § Sekretess hos den kommission och det råd som har inrättats
            med anledning av naturkatastrofen i Asien
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 1 GÖRAN LENNMARKER (m):
          </note>
          <u>
            <seg>
              Fru talman! Det här är konstitutionsutskottets betänkande nr
              21. Det är ett enhälligt betänkande som handlar om sekretess hos
              den kommission och det råd som har inrättats med anledning av
              naturkatastrofen i Asien.
            </seg>
          </u>
          <u>
            <seg>
              Jag ber att få yrka bifall till utskottets förslag i betänkandet.
            </seg>
          </u>
          <u>
            <seg>
              Bakgrunden till det här betänkandet är den tsunamikatastrof,
              den flodvågskatastrof, som drabbade länderna kring Indiska oceanen.
              Den drabbade inte bara dem utan också länder längre bort, inte
              minst Sverige som kanske är ett av de hårdast drabbade länderna,
              bortsett från dem som direkt gränsar till Indiska oceanen och
              fick del av flodvågskatastrofen.
            </seg>
          </u>
          <u>
            <seg>
              Mot bakgrund av den här katastrofen har det i Sverige inrättats
              ett nationellt råd med uppdrag att verka för samordning av svenska
              myndigheters insatser för hjälp och stöd till dem som har drabbats
              av katastrofen. Rådet ska verka för goda kontakter mellan anhöriga
              och efterlevande och myndigheterna. Överlevande och anhöriga ska
              hos rådet kunna få vägledning och information om vart de kan vända
              sig för att få hjälp. Det är det ena organet.
            </seg>
          </u>
          <u>
            <seg>
              Det andra är den oberoende kommitté som har tillsatts för att
              utvärdera och granska vår förmåga att hantera de påfrestningar
              som katastrofen har inneburit och också se på vilket sätt de erfarenheterna
              kan tas till vara. Den oberoende kommittén ska i sitt arbete aktivt
              inbjuda enskilda som berörts av katastrofen att dela med sig av
              sina erfarenheter och därmed ge underlag för kommitténs bedömningar.
            </seg>
          </u>
          <u>
            <seg>
              Nu är det så att vår lagstiftning, sekretesslagen, inte ger möjlighet
              till personlig sekretess annat än till myndigheter som uttryckligen
              får denna möjlighet i lagen. Både det här nationella rådet och
              den oberoende kommissionen har inte den möjligheten. Det innebär
              att när kontakter mellan kommissionen eller rådet och enskilda
              leder till att det hos dessa myndigheter kommer att förvaras allmänna
              handlingar som innehåller uppgifter om enskildas personliga eller
              ekonomiska förhållanden finns det i dag inte någon bestämmelse
              i sekretesslagen som kan åberopas som hinder för att lämna ut
              uppgifter. Därför föreslås dessa förändringar.
            </seg>
          </u>
          <u>
            <seg>
              Jag vill dock understryka att de här förslagen, som finns om
              sekretess, inte innebär någon inskränkning i rätten för den enskilda
              att yttra sig öppet. Det innebär heller ingen inskränkning i meddelarfriheten.
              Det är självklart, men jag vill ändå påtala att så är fallet.
            </seg>
          </u>
          <u>
            <seg>
              Ser vi sedan till det förslag som föreligger så innebär det att
              det nationella rådet för samordning och stöd till drabbade med
              anledning av naturkatastrofen i Asien kan få möjlighet att hemligstämpla,
              att ha sekretess för de här personliga uppgifterna. Och när det
              gäller det rådet så har man ett så kallat omvänt skaderekvisit,
              som det heter för jurister, det vill säga att man utgår från att
              de personliga uppgifterna normalt ska vara hemliga. Det är ett
              slags parallell till vad som gäller i hälsovården eller i socialtjänsten.
              Man utgår från att de personliga uppgifterna helt enkelt är konfidentiella.
            </seg>
          </u>
          <u>
            <seg>
              När det sedan gäller den oberoende kommissionen som ska granska
              gör man tvärtom. Där utgår man från att allting i princip ska
              vara offentligt, men om det är personliga uppgifter av sådan art
              som bör vara konfidentiella kan kommissionen efter en prövning
              bestämma att de ska vara det. Därmed har man bedömt de här två
              organen på olika sätt.
            </seg>
          </u>
          <u>
            <seg>
              Jag vill nämna att det här har varit föremål för remissbehandling
              i en ganska bred omgång trots att det inte har varit en formell
              remissrunda i den vanliga meningen, och det har varit hos Lagrådet,
              som inte har haft något att invända.
            </seg>
          </u>
          <note>
            Med detta, fru talman, yrkar jag bifall till förslaget i betänkandet
            som konstitutionsutskottet enhälligt har avgivit.
          </note>
          <note>
            Överläggningen var härmed avslutad.
          </note>
          <note>
            4 § Beslut om ärenden som slutdebatterats den 9 februari
          </note>
          <note>
            Punkt 1
          </note>
          <note>
            Punkterna 28
          </note>
          <note>
            Punkt 1
          </note>
          <note>
            Punkt 6
          </note>
          <note>
            Punkt 13
          </note>
          <note>
            Punkt 17
          </note>
          <note>
            Punkt 20
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 6
          </note>
          <note>
            Punkt 11
          </note>
          <note>
            Punkt 15
          </note>
          <note>
            Punkt 18
          </note>
          <note>
            Punkt 20
          </note>
          <note>
            Punkt 25
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 9
          </note>
          <note>
            Punkt 14
          </note>
          <note>
            Punkt 18
          </note>
          <note>
            Punkt 20
          </note>
          <note>
            Punkt 21
          </note>
          <note>
            Övriga punkter
          </note>
          <note>
            5 § Beslut om ärende som slutdebatterats vid dagens sammanträde
          </note>
          <note>
            Ajournering
          </note>
          <note>
            Kammaren beslutade kl. 12.34 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 2 ANDRE VICE TALMANNEN:
          </note>
          <note>
            Vi inleder nu frågestunden. Regeringen representeras av samhällsbyggnadsminister
            Mona Sahlin, utrikesminister Laila Freivalds, statsrådet Hans
            Karlsson, statsrådet Ylva Johansson och statsrådet Ibrahim Baylan.
          </note>
          <note>
            Strandskyddet
          </note>
          <note type="speaker">
            Anf. 3 SVEN BERGSTRÖM (c):
          </note>
          <u>
            <seg>
              Fru talman! I dag kom de definitiva siffrorna från Statistiska
              centralbyrån över befolkningsutvecklingen i Sverige under 2004.
              De visar inte oväntat att det är storstads- och universitetsorterna
              som växer snabbast, medan regioner som Kalmar, Värmland, Gävleborg
              och Norrbotten minskar.
            </seg>
          </u>
          <u>
            <seg>
              I många storstadsområden erbjuds nu ett attraktivt boende nära
              vattnet. Många vill bosätta sig nära vattnet.
            </seg>
          </u>
          <u>
            <seg>
              Hemma i Gävleborg är man hänvisad till ett boende långt från
              vattnet, medan man här i Stockholm kan bo i Hammarby Sjöstad precis
              vid vattenkanten. Så är det också i Göteborg, Malmö och andra
              storstäder.
            </seg>
          </u>
          <u>
            <seg>
              I full politisk enighet bestämde länsstyrelsen i Gävleborg för
              en tid sedan att lätta något på det hårda strandskyddet som är
              300 meter. Man ville ha 100 meter i stället. Det var enighet över
              alla partigränser om detta. Men för några veckor sedan bestämde
              sig regeringen för att upphäva detta eniga länsstyrelsebeslut.
            </seg>
          </u>
          <u>
            <seg>
              Hur kommer det sig att Socialdemokraterna i Regeringskansliet
              är så mycket klokare än Socialdemokraterna och andra partiföreträdare
              i Gävleborg när det gäller strandskyddets omfattning?
            </seg>
          </u>
          <note type="speaker">
            Anf. 4 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Jag ska inte ge mig in på att definiera vilka socialdemokrater
              som är klokare än andra. Jag kan inte heller till fullo alla detaljer
              i det ärende som Sven Bergström utgick från.
            </seg>
          </u>
          <u>
            <seg>
              Men jag kan allmänt säga att det i Sverige är viktigt att se
              på olika förutsättningar i olika delar av landet. Allmänt sett
              har jag väldigt lätt att uttrycka meningen att det borde vara
              lättare i glest bebyggda delar av Sverige att bygga nära vattnet
              än vad det är i storstäderna. Det beror helt enkelt på att vi
              i storstäderna ofta behöver skydda de många gånger små attraktiva
              områden som finns kvar utan bebyggelse för att de ska vara tillgängliga
              för alla.
            </seg>
          </u>
          <u>
            <seg>
              Med den utgångspunkten för vi också en diskussion sedan en tid
              tillbaka om hur man ska se på strandskyddet i största allmänhet.
            </seg>
          </u>
          <u>
            <seg>
              I allmänhet vill jag uttrycka uppfattningen att det ska vara
              svårare att bygga nära vattnet i storstäder än i glest bebyggda
              delar av landet.
            </seg>
          </u>
          <note type="speaker">
            Anf. 5 SVEN BERGSTRÖM (c):
          </note>
          <u>
            <seg>
              Fru talman! Tack för svaret. Det var en sympatisk ton i svaret.
              Men dessvärre är verkligheten precis tvärtom. Det är i storstäderna,
              i Hammarby Sjöstad och på Östra Älvstranden i Göteborg och på
              andra ställen, som man kan bo nära vattnet. Men i mitt hemlän
              Gävleborg där vi har oändligt många sjöar och vattendrag där ska
              man hålla sig på 300 meters avstånd från vattnet.
            </seg>
          </u>
          <u>
            <seg>
              Det är väldigt märkligt när Mona Sahlin säger att man ska se
              på förutsättningarna. Det borde ju de lokala och regionala politikerna
              och företrädarna kunna bäst. Och de sade i full politisk enighet
              från höger till vänster: Låt oss banta strandskyddet från 300
              meter till 100 meter eftersom det behövs ett strandskydd. Men
              det gick man inte med på i Regeringskansliet, utan det ska vara
              300 meter i Gävleborg. Då är det inte så underligt att människor
              tycker att det är kärvt att det ska vara så mycket svårare att
              bo nära vattnet i ett område där det finns väldigt gott om vatten
              än i storstadsområdena. Sedan mitten av 90-talet har detta dessutom
              skärpts i miljöbalken.
            </seg>
          </u>
          <u>
            <seg>
              Men jag välkomnar om det är som Mona Sahlin säger att man ser
              över dessa frågor och att det kanske kommer ett förslag så småningom
              om att ändra på dessa rigida bestämmelser.
            </seg>
          </u>
          <note type="speaker">
            Anf. 6 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Återigen vill jag säga att jag inte kan alla delar
              i det specifika ärende som Sven Bergström tar upp. Men jag vill
              ändå fortsätta att uttrycka att man alltid ska lyssna väldigt
              mycket, och kanske mer, på de regionala företrädarna. Men det
              finns också nationella intressen som ligger bakom naturskyddet
              och även strandskyddet. Det är ofta en knepig sammanvägning som
              man måste försöka göra. Men jag står fast vid min grundhållning
              att problemet inte borde vara så stort som det ofta har varit.
              Det borde vara lättare att bygga i glest bebyggda delar. Det ska
              vara svårare i storstäderna. Med den utgångspunkten kommer jag
              att titta vidare på den här frågan och också på det specifika
              ärende som Sven Bergström frågade om.
            </seg>
          </u>
          <note>
            Dramatiska institutets barndomsprojekt
          </note>
          <note type="speaker">
            Anf. 7 INGER DAVIDSON (kd):
          </note>
          <u>
            <seg>
              Fru talman! Jag och många med mig mår illa av de bilder som har
              kablats ut under den senaste veckan från inslag i Dramatiska institutets
              verksamhet på förskolor och skolor. Det är märkligt att vi inte
              ska kunna ha en frizon ens för förskolebarn när det gäller att
              dra in porr i skolan. Det är ju det som det har handlat om i detta
              fall.
            </seg>
          </u>
          <u>
            <seg>
              Det är inte det enda exemplet. Det är ett exempel där sexåringar
              har fått lyssna på en porrnovell där barn agerar. Det är knappt
              att man tror att det är sant. Kommunerna känner sig lurade. Skolorna
              känner sig lurade. Och framför allt föräldrarna vilkas barn har
              deltagit i detta känner sig oerhört kränkta och lurade.
            </seg>
          </u>
          <u>
            <seg>
              Min fråga riktar sig självklart till skolministern som är den
              högst ansvariga för grundskoleverksamheten i vårt land. Hur har
              du agerat hittills, och vad har du för planer på att agera så
              att något sådant inte ska hända igen?
            </seg>
          </u>
          <note type="speaker">
            Anf. 8 Statsrådet IBRAHIM BAYLAN (s):
          </note>
          <u>
            <seg>
              Fru talman! Först vill jag markera att även jag har blivit illa
              berörd av det som jag har kunnat följa via medierna och det som
              har skett i detta samarbete mellan Nacka kommun och Dramatiska
              institutet.
            </seg>
          </u>
          <u>
            <seg>
              Barn ska inte behöva utsättas för detta. Min grundläggande inställning
              är att skolan ska vara en trygg plats för barnen och att föräldrarna
              ska kunna känna en tillit och en trygghet när de lämnar sina barn
              i skolan.
            </seg>
          </u>
          <u>
            <seg>
              Som jag ser det ligger ansvaret för eleverna under skoldagen
              först och främst hos skolan och skolans huvudman, som i detta
              fall är Nacka kommun. Det är ändå till skolan som föräldrarna
              lämnar sina barn, inte till Dramatiska institutet.
            </seg>
          </u>
          <u>
            <seg>
              Jag har försäkrat mig om att det görs en ordentlig utredning
              om vad som har försiggått och hur vi undviker detta i framtiden.
              Jag har vid samtal med Skolverket försäkrat mig om att man följer
              frågan.
            </seg>
          </u>
          <note type="speaker">
            Anf. 9 INGER DAVIDSON (kd):
          </note>
          <u>
            <seg>
              Fru talman! Tack för det svaret. Hur Dramatiska institutet ska
              hanteras ligger närmast på kulturministern och inte på Ibrahim
              Baylan. Jag menar att han nu ändå måste fundera på om det behövs
              några åtgärder i form av läroplansförändringar eller skollagsförändringar
              som tydliggör skolans plikt att informera föräldrar inför den
              här typen av projekt och över huvud taget när man bjuder in andra
              till skolan. Föräldrar kan ju i dag inte känna sig trygga. Detta
              har rört upp enorma stämningar bland föräldrar över hela landet
              och inte bara bland dem som är direkt drabbade eftersom de undrar
              vad som pågår inom skolans väggar som de inte vet om.
            </seg>
          </u>
          <u>
            <seg>
              Då kanske man borde fundera på hur föräldrainflytandet kan stärkas,
              hur informationen till föräldrarna kan förbättras och om man kan
              göra något på nationell nivå. Det är närmast det som jag tänker
              på här. Men gör något!
            </seg>
          </u>
          <note type="speaker">
            Anf. 10 Statsrådet IBRAHIM BAYLAN (s):
          </note>
          <u>
            <seg>
              Fru talman! Jag ska naturligtvis göra vad jag kan för att öka
              tryggheten i skolan. För närvarande förbereder vi en ny lag mot
              kränkningar och annan diskriminerande behandling i skolan. Framför
              allt ska det handla just om att förtydliga skolans ansvar för
              att stävja mobbning och annan kränkande behandling men också om
              att garantera tryggheten och säkerställa studieron i skolan. För
              att lagen ska vara verkningsfull är jag också beredd att skriva
              in ett skadeståndsansvar de gånger som skolan inte tar sitt fulla
              ansvar för tryggheten och studieron.
            </seg>
          </u>
          <note>
            Långtidssjukskrivnas ersättningsnivå
          </note>
          <note type="speaker">
            Anf. 11 Förste vice talman PER WESTERBERG (m):
          </note>
          <u>
            <seg>
              Fru talman! Långtidssjukskrivningarna har blivit ett ökande problem
              i synnerhet sedan 1997. Vi noterar att kvinnor är dubbelt så mycket
              långtidssjukskrivna som män.
            </seg>
          </u>
          <u>
            <seg>
              I en studie som publicerats i dag från Karolinska Institutet
              pekar man på fyra förklaringsfaktorer, nämligen långa vårdköer,
              bristande rörlighet på arbetsmarknaden och även en del närvaro
              på arbetsplatsen. Men sedan kommer man även till resultatet, och
              det är att 90 % av kvinnorna som arbetar inom vården förlorar
              1 000 kr i månaden på att arbeta jämfört med att vara långtidssjukskrivna.
            </seg>
          </u>
          <u>
            <seg>
              Vad avser regeringen att göra åt detta? Jag riktar frågan i första
              hand till Hans Karlsson.
            </seg>
          </u>
          <note type="speaker">
            Anf. 12 Statsrådet HANS KARLSSON (s):
          </note>
          <u>
            <seg>
              Fru talman! Jag noterade också den debattartikeln. Det var ingen
              analys av orsaken till sjukskrivningarna i form av dålig arbetsmiljö
              eller dålig arbetsorganisation. Det vi har fokuserat på är att
              förbättra arbetsmiljöerna och öka möjligheten på arbetsplatsen
              för att människor snabbare ska kunna komma tillbaka och få förändrade
              arbetsuppgifter så att de kan arbeta.
            </seg>
          </u>
          <u>
            <seg>
              En av slutsatserna som drogs i artikeln och som Per Westerberg
              också tar upp är skillnaden mellan inkomst- och ersättningsnivå.
              Jag noterar att förslaget som debattören hade var att sänka ersättningsnivåerna.
              Det vet jag med bestämdhet att vi inte kommer att göra. Det är
              illa nog att vara sjukskriven och lågavlönad. Om man dessutom
              ska ha en sänkt ersättningsnivå när man blir sjuk blir man inte
              friskare av det.
            </seg>
          </u>
          <note type="speaker">
            Anf. 13 Förste vice talman PER WESTERBERG (m):
          </note>
          <u>
            <seg>
              Fru talman! Nu diskuterar vi vare sig våra föreslagna skattesänkningar
              för låginkomsttagare eller förändringar i ersättningsnivåerna.
              Om man tar hänsyn till Konsumentverkets beräkningar av kostnader
              för att arbeta får 90 % av kvinnorna inom vården 1 000 kr mindre
              att leva på om de arbetar i stället för att vara långtidssjukskrivna.
              Det måste väl ändå vara alarmerande även för en regering och för
              en arbetsmarknadsminister.
            </seg>
          </u>
          <u>
            <seg>
              Jag ska självfallet titta på analysen även när det gäller arbetsmiljön
              och gå in på själva forskningsrapporten, och det förutsätter jag
              att också arbetsmarknadsministern gör. Det finns antydningar till
              detta i artikeln. Men avser verkligen inte arbetsmarknadsministern
              att göra någonting för att det ska löna sig att arbeta, eller
              att man i vart fall inte ska förlora på att arbeta?
            </seg>
          </u>
          <note type="speaker">
            Anf. 14 Statsrådet HANS KARLSSON (s):
          </note>
          <u>
            <seg>
              Fru talman! Det kommer jag i vart fall inte att göra på grund
              av ett antal siffror i en debattartikel i en morgontidning. Jag
              är inte säker på att man kan ta de siffrorna för sanning. Dessutom
              har man när man är sjukskriven, vilket inte framgick av artikeln,
              en stor mängd kostnader för medicin, läkarbesök och annat. Där
              kan man nog komma fram till olika slutsatser. Det förslag som
              fanns i debattartikeln för att förändra var: Sänk ersättningsnivåerna
              till redan lågt avlönade kvinnor i vården. Det tänker i varje
              fall inte vi göra.
            </seg>
          </u>
          <note>
            Facklig verksamhet i Lettland
          </note>
          <note type="speaker">
            Anf. 15 CARL B HAMILTON (fp):
          </note>
          <u>
            <seg>
              Fru talman! Min fråga riktar sig till utrikesminister Laila Freivalds.
              I en TT-intervju den 2 februari har statsrådet Hans Karlsson sagt
              att han oroas av antifackliga uttalanden av Lettlands regering.
            </seg>
          </u>
          <u>
            <seg>
              Anser Sveriges regering genom utrikesministern att Lettlands
              regering är antifacklig och att den driver en hets mot starka
              fackföreningar, som statsrådet Hans Karlsson beskrivit Lettlands
              politik? Är detta den svenska regeringens syn på den politik som
              Lettlands regering driver?
            </seg>
          </u>
          <note type="speaker">
            Anf. 16 Utrikesminister LAILA FREIVALDS (s):
          </note>
          <u>
            <seg>
              Fru talman! Jag har inte hört intervjun med min kollega. Jag
              vet inte vad den lettiska regeringen har sagt i frågan. Det känns
              väldigt svårt att på något vis agera domare och ge den ena eller
              den andra rätt.
            </seg>
          </u>
          <u>
            <seg>
              Om jag uppfattade Carl B Hamiltons fråga rätt skulle jag uttala
              mig om jag trodde att den lettiska regeringen var antifacklig.
              Jag tror inte att någon regering i EU skulle direkt gå ut och
              vara emot den fackliga rörelse man har i sitt eget land.
            </seg>
          </u>
          <u>
            <seg>
              Dessutom vet jag att man i Lettland försöker bygga upp nya fackliga
              organisationer efter sovjetsystemet, där fackliga organisationer
              inte alltid stod så högt i kurs. Nu försöker man bygga upp demokratiska
              och bra fackliga organisationer.
            </seg>
          </u>
          <u>
            <seg>
              Det är vad jag vet om den lettiska regeringen.
            </seg>
          </u>
          <note type="speaker">
            Anf. 17 CARL B HAMILTON (fp):
          </note>
          <u>
            <seg>
              Fru talman! Tack för svaret. Jag tycker att det är lite bekymmersamt
              att ett tungt svenskt statsråd kan göra ett sådant uttalande om
              ett grannlands regering ett uttalande som jag uppfattar som både
              en smula kränkande och provokativt utan att utrikesministern ens
              känner till det.
            </seg>
          </u>
          <u>
            <seg>
              Det är ändå så att en regering bara kan ha en enda position,
              en enda uppfattning, i en sådan fråga. Om utrikesministern inte
              tar ställning till Hans Karlssons uttalande för TT måste man uppfatta
              det som att det är hans uttalande och hans syn på den lettiska
              regeringen och dess påstådda antifackliga hållning som också är
              den svenska regeringens. Det finns ännu ingen dementi från den
              svenska regeringen på denna punkt.
            </seg>
          </u>
          <u>
            <seg>
              Jag vill understryka att jag vill ha ett svar på frågan. Är det
              regeringens syn på Lettlands regering att den driver en antifacklig
              politik och att den har en hets mot starka fackföreningar?
            </seg>
          </u>
          <note type="speaker">
            Anf. 18 Utrikesminister LAILA FREIVALDS (s):
          </note>
          <u>
            <seg>
              Fru talman! Jag tycker att både Carl B Hamilton och jag ska akta
              oss att utifrån någon specifik diskussion om en specifik fråga
              med särskilda förhållanden dra några generella slutsatser.
            </seg>
          </u>
          <u>
            <seg>
              Jag är fullständigt övertygad om att varenda ledamot av den svenska
              regeringen har samma uppfattning som jag. Alla regeringar i EU
              anser att fackliga organisationer är viktiga. På olika sätt i
              olika länder stöder man utvecklingen av demokratiska fackliga
              organisationer.
            </seg>
          </u>
          <u>
            <seg>
              Vad som sedan förevarit i en enskild diskussion om en särskild
              händelse tror jag inte vare sig Carl B Hamilton eller jag egentligen
              kan döma i utan bara de som deltog i den diskussionen.
            </seg>
          </u>
          <u>
            <seg>
              Framtida energiförsörjning
            </seg>
          </u>
          <note type="speaker">
            Anf. 19 LARS WEGENDAL (s):
          </note>
          <u>
            <seg>
              Fru talman! Min fråga går till Mona Sahlin.
            </seg>
          </u>
          <u>
            <seg>
              När det gäller att ställa hårdare krav på elbolagen efter stormen
              Gudrun som den 8 januari främst drabbade södra Sverige har regeringen
              vidtagit åtgärder. Men fortfarande i dag är det flera tusen abonnenter
              som är utan el, och de förväntas vara det ytterligare ett tag.
              För den enskilde medborgaren är det naturligtvis oerhört ansträngande
              och besvärande. Många mår i dag väldigt dåligt.
            </seg>
          </u>
          <u>
            <seg>
              Samtidigt visar stormens effekter på vår sårbarhet och vårt stora
              elberoende. Det understryker behovet av en långsiktig energipolitik.
              Jag vill fråga statsrådet vad regeringen har för planer när det
              gäller att trygga framtidens energi- och elförsörjning.
            </seg>
          </u>
          <note type="speaker">
            Anf. 20 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Också jag vill understryka den enorma omfattning
              som stormen Gudrun hade och de konsekvenser den hade och fortfarande
              har för många konsumenter i framför allt södra Sverige. I morse
              var det ungefär 4 000 hushåll som fortfarande inte har fått tillbaka
              sin ström. Stormen Gudrun understryker det som inte har varit
              någon överraskning för någon men som nu blev väldigt tydligt,
              nämligen beroendet av el.
            </seg>
          </u>
          <u>
            <seg>
              Arbetet som regeringen har nu är akut men syftar också långsiktigt.
              Staten ska å medborgarnas vägnar ställa tydligare och mer precisa
              krav på dem som ska leverera el. Men vi ska också driva en oerhört
              omfattande och framåtsyftande politik för att trygga energiförsörjningen
              på längre sikt.
            </seg>
          </u>
          <u>
            <seg>
              Alla länder står inför den svåra men oerhört viktiga uppgiften
              att ställa om energisystemen från ändliga och miljöfarliga källor
              som uran och olja till oändliga och miljövänliga energikällor.
              Det bottnar i Sverige framför allt i vind, vatten och bioenergi.
            </seg>
          </u>
          <u>
            <seg>
              Det framåtsyftande arbetet gör att vi kan trygga energiförsörjningen.
              Elbolagen måste med tydligare krav visa att de kan leverera el
              till kunderna.
            </seg>
          </u>
          <note type="speaker">
            Anf. 21 LARS WEGENDAL (s):
          </note>
          <u>
            <seg>
              Fru talman! Tack för svaret. Jag tror att det är oerhört viktigt
              att regeringen i den här frågan verklighen har en långsiktighet
              i sin planering. Det är av största vikt att både enskilda medborgare
              men också företag inte minst på landsbygden kan känna den tryggheten
              i den framtida elförsörjningen. Då menar jag inte enbart när det
              är stora naturkatastrofer, utan även i vardagen. Det är en av
              de allra viktigaste faktorerna för utvecklingen i vårt land.
            </seg>
          </u>
          <u>
            <seg>
              Samtidigt är det viktigt att vi bygger in ett miljötänkande i
              planeringen. Lösningarna ska inte bara vara bra för oss som lever
              och verkar just i dag utan också för framtidens generationer och
              för den miljö de har att leva och verka i. Jag skulle gärna vilja
              att statsrådet lite grann kunde utveckla regeringens tankar om
              just denna del av den framtida energi- och elförsörjningen.
            </seg>
          </u>
          <note type="speaker">
            Anf. 22 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Jag ska på denna korta tid försöka ge en bild av
              det här. Energin, har någon uttryckt, jag tror faktiskt att det
              var Tage Erlander, är blodomloppet i välfärdsbygget. Fungerar
              inte energin fungerar i stort sett inget annat heller i välfärdssamhället.
              EU har satt upp ett väldigt ambitiöst mål om att ställa om till
              förnyelsebara energikällor till ungefär 30 % på lång sikt. Det
              har Sverige redan i dag. Det gäller att vi fortsätter vårt arbete
              med att göra det kommersiellt möjligt att introducera ny teknik,
              att energieffektivisera, vilket vi satsar stora resurser på nu.
              Vi måste också bygga vidare på förutsättningarna för biobränsle,
              vatten, sol och vind. Det gör att jag känner mig övertygad om
              att både konsumenter och näringsliv ska veta att blodomloppet,
              energin, i Sveriges välfärdssamhälle kommer att finnas också i
              framtiden. Och det kommer att vara mer och mer miljövänligt. Det
              är det som alla länder står inför. Vi ligger långt framme.
            </seg>
          </u>
          <u>
            <seg>
              Apotekets annonskampanj för munhälsa
            </seg>
          </u>
          <note type="speaker">
            Anf. 23 HARALD NORDLUND (fp):
          </note>
          <u>
            <seg>
              Fru talman! Apoteket satsar just nu stort på ett världsrekordförsök.
              Gällande världsrekord är från 2001 och lyder på 30 timmar, 59
              minuter och 27 sekunder. Nu ska ett par från Hallstahammar försöka
              slå det här rekordet. Det handlar om ett försök i längsta kyss.
            </seg>
          </u>
          <u>
            <seg>
              Jag vill fråga vård- och äldreomsorgsministern: Är det här ett
              bra sätt att använda Apotekets pengar på?
            </seg>
          </u>
          <note type="speaker">
            Anf. 24 Statsrådet YLVA JOHANSSON (s):
          </note>
          <u>
            <seg>
              Fru talman! Kyssfrågan ligger utanför min kompetens. Men jag
              vill ändå säga att min bedömning generellt sett när det gäller
              Apoteket är att man utvecklas på ett bra sätt. Vi har ett bra
              apotek i Sverige som varje år förbättrar sin tillgänglighet och
              sin service. Inte minst gäller detta information som kan nås via
              Internet. Om man någon gång använder en mer spektakulär händelse
              för att öka uppmärksamheten för de informationstjänster och andra
              tillgänglighetstjänster som man har inom Apoteket så må det väl
              vara hänt.
            </seg>
          </u>
          <note type="speaker">
            Anf. 25 HARALD NORDLUND (fp):
          </note>
          <u>
            <seg>
              Fru talman! Syftet är ju att åstadkomma en bättre tandvård hos
              oss medborgare. Det torde nog ändå vara så att de flesta upplever
              att det skulle kunna finnas andra metoder och bättre sätt att
              använda Apotekets pengar på än just denna mycket omfattande annonskampanj.
            </seg>
          </u>
          <note type="speaker">
            Anf. 26 Statsrådet YLVA JOHANSSON (s):
          </note>
          <u>
            <seg>
              Fru talman! Det pågår omfattande informationsinsatser som gäller
              munhälsan från Apoteket, och det är det som pengarna satsas på.
              Jag tycker att det ligger utanför mitt kompetensområde att här
              i riksdagen döma om huruvida man använder rätt metoder för att
              få uppmärksamhet och för att få fler människor att utnyttja de
              tjänster och den information som Apoteket tillhandahåller och
              som jag överlag bedömer är av mycket hög kvalitet och av stor
              betydelse för den svenska välfärden.
            </seg>
          </u>
          <note>
            Utbyggnad av fossilgasnätet
          </note>
          <note type="speaker">
            Anf. 27 INGEGERD SAARINEN (mp):
          </note>
          <u>
            <seg>
              Fru talman! Min fråga är till Mona Sahlin. Om fossilgasnätet
              byggs ut enligt industrins planer på åtminstone 50 terawattimmar
              gas så leder detta till en bruttoökning av koldioxidutsläppen
              med ungefär åtta miljoner ton. I huvudsak kommer gasen varken
              att ersätta olja eller kol. Eldningsolja håller på att fasas ut
              ändå. Kol har också minskat. Kolet kan lika gärna ersättas med
              biobränslen utom i den malmbaserade stålindustrin, där det är
              för dyrt att ersätta kol med något annat bränsle.
            </seg>
          </u>
          <u>
            <seg>
              Om gasnätet byggs ut leder det därför till en ökning av koldioxidutsläppen
              med åtminstone sex miljoner ton. Det går inte att förena med Sveriges
              klimatmål. Det slår mot biobränslena och mot energieffektiviseringen.
              Regeringen har full beslutsrätt i den här frågan. Är energiministern
              beredd att säga nej till de här stora ökningarna av utsläppen
              av koldioxid?
            </seg>
          </u>
          <note type="speaker">
            Anf. 28 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Det Ingegerd Saarinen frågar om kräver en viktig
              upplysning som inte nämndes. Det är inte så att det bara automatiskt
              blir större utsläpp av koldioxid, för nu har vi utsläppssystemet.
              Vi har handeln, som sätter ett tak. Det är en oerhört viktig förutsättning
              som ju redan radikalt har förändrat, och framför allt kommer att
              förändra, inte bara klimatpolitiken i världen och Europa utan
              också energipolitiken.
            </seg>
          </u>
          <u>
            <seg>
              Det är ingen tvekan om, som jag sade i samband med den tidigare
              frågan, att de ändliga energikällorna, och dit hör oljan, det
              fossila, men också uranet, måste och kommer att fasas ut. Det
              är det förnyelsebara som måste ersätta. I Sverige är det framför
              allt vatten och biobränslen som är vår stora drivkraft, och det
              kommer det att vara även i framtiden. Men det gäller också vinden
              och solen, som med bra stimulanser och bra tekniklansering kommer
              att ta större och större plats. Gas är på marginalen en energikälla
              som är fossil, absolut, men som har lägre utsläpp. Den stora gasledningen
              prövas ju nu utifrån miljöhänsyn. Den prövningen har inte kommit
              till regeringens bord än, så den får vi återkomma till.
            </seg>
          </u>
          <note type="speaker">
            Anf. 29 INGEGERD SAARINEN (mp):
          </note>
          <u>
            <seg>
              Fru talman! Det är ju riktigt att Sverige har ett tak och en
              bubbla att hålla sig till. Men om man tillåter utsläpp av koldioxid
              i den här omfattningen från ny fossilgas innebär det ju att andra
              områden måste minska sina utsläpp med motsvarande mängd för att
              det hela ska fungera. Det fordrar ju en konsekvent politik för
              att vi ska få ned koldioxidutsläppen. Det finns också andra områden
              där vi inte är så konsekventa, till exempel att torv har befrielse
              från koldioxidskatt. Torv släpper ju ut mer koldioxid per energienhet
              än vad till och med kol gör. Så vi har inte en konsekvent politik
              för att få ned våra utsläpp, och det är ett bekymmer. Jag är glad
              över att även ministern anser att vi ska gå över till andra energikällor.
              Men är det inte dags då att komma i gång med det här?
            </seg>
          </u>
          <note type="speaker">
            Anf. 30 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Det är inte bara så att det är dags att komma i gång
              med det. Vi har redan kommit i gång med det. Vi har kommit i gång
              med det mer än kanske något annat land i världen när man ser på
              hur stor andel av vår energi som redan kommer från de förnyelsebara
              energikällorna och inte från de ändliga, som är uran och de fossila
              bränslena. Jag tycker att vi har en konsekvent, framtidsinritad
              och i de flesta fall väldigt lyckosam politik på energiområdet
              som steg för steg leder oss in i det som framtiden kräver, förnyelsebart
              och miljövänligt.
            </seg>
          </u>
          <u>
            <seg>
              Det måste vara en kombination av många energikällor för att vi
              ska komma hela den vägen. I det sammanhanget finns också gasen.
              Just denna ledning prövas nu ur miljösynpunkt, så vi får se vad
              prövningen leder till. Men framtiden ligger i de energikällor
              som jag nämnde tidigare, i vattnet, i vinden, i solen och i biobränslena.
            </seg>
          </u>
          <note>
            Dramatiska institutets barndomsprojekt
          </note>
          <note type="speaker">
            Anf. 31 MARGARETA PÅLSSON (m):
          </note>
          <u>
            <seg>
              Fru talman! Min fråga är till skolministern. Den rör, precis
              som Inger Davidsons fråga, barndomsprojektet och Dramatiska institutet.
              Vi har haft en skollagskommitté som föreslår ändringar i skollagen
              beträffande barnperspektivet. Det handlar min fråga om. Jag undrar
              om skolministern anser att de förändringar som föreslås i skollagen
              är tillräckliga för att förhindra en upprepning av den kränkande
              behandling som en del barn utsattes för i samband med barndomsprojektet.
            </seg>
          </u>
          <note type="speaker">
            Anf. 32 Statsrådet IBRAHIM BAYLAN (s):
          </note>
          <u>
            <seg>
              Fru talman! Som jag nämnde tidigare följer jag naturligtvis behandlingen
              av den här frågan och försäkrar mig om att man går till botten
              med vad som har hänt och försöker reda ut det så att det inte
              händer igen. Men, fru talman, vi nöjer oss inte med detta. Vi
              har också en förhoppning om att under våren komma fram med lagstiftning
              som ska förtydliga skolans ansvar. Det är som sagt till skolan
              föräldrarna lämnar sina barn.
            </seg>
          </u>
          <u>
            <seg>
              Min uppfattning är att det inte räcker med endast de förslag
              som finns i skollagsarbetet och de förslag som kommer från Skollagskommittén.
              Det är därför regeringen i vår kommer att föreslå för riksdagen
              att också ha en speciell lag som ska garantera tryggheten och
              säkerställa studieron i skolan.
            </seg>
          </u>
          <note type="speaker">
            Anf. 33 MARGARETA PÅLSSON (m):
          </note>
          <u>
            <seg>
              Fru talman! Det låter betryggande, men jag har en fråga i anslutning
              till Inger Davidsons fråga. Vi hörde hur skolministern sade att
              ansvaret var Nacka kommuns, för det är den som har ansvaret för
              skolan. Det håller jag med om. Nu var det inte bara Nacka kommun
              utan även Stockholms kommun som var inblandad. Samtidigt undrar
              jag: Ska man inte som en kommunal skola kunna ha tillit när man
              har ett projekt med Dramatiska institutet, en statlig skola? Ska
              man inte kunna lita på att det är bra för eleverna?
            </seg>
          </u>
          <note type="speaker">
            Anf. 34 Statsrådet IBRAHIM BAYLAN (s):
          </note>
          <u>
            <seg>
              Fru talman! De sexåringar vi pratar om här kommer ju från Nacka
              kommun. Det var därför jag nämnde just den skolans huvudman.
            </seg>
          </u>
          <u>
            <seg>
              Jag tycker att det är positivt att skolan har ett samarbete med
              andra aktörer. Men jag vill ändå framhålla skolans ansvar för
              barnens och ungdomarnas trygghet. Det är till skolan som föräldrarna
              lämnar dem. Då är det viktigt att man i samarbete med andra aktörer,
              vilket jag i grunden är väldigt positiv till, säkerställer barnens
              trygghet. Det får inte vara så att man skjuter över det på någon
              annan och säger att de har ansvaret. Det är, som sagt, till skolan
              föräldrarna lämnar sina barn, och den måste de kunna lita på.
            </seg>
          </u>
          <note>
            Fredsarbetet i Somalia
          </note>
          <note type="speaker">
            Anf. 35 MARIAM OSMAN SHERIFAY (s):
          </note>
          <u>
            <seg>
              Fru talman! Somalia är ett land drabbat av många strider sedan
              90-talets början. Många somalier har flytt. Bara i Stockholms
              län finns det ca 6 000 somalier. Tusentals har dött, och många
              lever i misär på grund av de omständigheter som rått i Somalia
              under så lång tid.
            </seg>
          </u>
          <u>
            <seg>
              Abdullahi Yusuf, som är ny president för Somalias exilregering,
              har vädjat om hjälp med en fredsstyrka på 20 000 man för att kunna
              ta kontrollen över landet.
            </seg>
          </u>
          <u>
            <seg>
              Mina frågor till utrikesministern är: Vilken roll spelar Sverige
              för fredsarbetet i Somalia? Vad gör Sverige för att stötta exilregeringens
              strävanden att erhålla kontroll och fred i området?
            </seg>
          </u>
          <note type="speaker">
            Anf. 36 Utrikesminister LAILA FREIVALDS (s):
          </note>
          <u>
            <seg>
              Fru talman! Sverige är engagerat i Somalia sedan ett par år tillbaka.
              I höstas arrangerade vi en relativt omfattande internationell
              konferens om situationen där. Vi planerar tillsammans med Italien
              att så småningom ordna en givarkonferens. Somalia behöver hjälp.
              I dag ger Sverige humanitärt bistånd och också visst bistånd för
              återuppbyggnad.
            </seg>
          </u>
          <u>
            <seg>
              Nu finns det en övergångsregering och ett övergångsparlament
              i Somalia. Det gäller att ge stöd till dem så att man så småningom
              kan övergå till en permanent ordning. Det eldupphöravtal som finns
              har Afrikanska unionen åtagit sig att stödja genom en observatörsmission.
              EU är berett att bistå Afrikanska unionen i det arbetet.
            </seg>
          </u>
          <note type="speaker">
            Anf. 37 MARIAM OSMAN SHERIFAY (s):
          </note>
          <u>
            <seg>
              Fru talman! Afrikanska unionen har verkligen försökt göra sitt
              bästa och även hörsammat presidenten, men det finns krafter som
              motsätter sig detta. Om AU ger efter eller inte visar kraftfullhet
              nog är risken överhängande att den nya somaliska regeringens trovärdighet
              urholkas. Vi får inte glömma att detta är den tredje eller fjärde
              exilregeringen.
            </seg>
          </u>
          <note type="speaker">
            Anf. 38 Utrikesminister LAILA FREIVALDS (s):
          </note>
          <u>
            <seg>
              Fru talman! Jag delar uppfattningen att situationen är långt
              ifrån säker eller stabil i Somalia. Tvärtom har man stora svårigheter
              framför sig. Jag tror att det stöd som vi kan ge från europeiskt
              håll till Afrikanska unionen för att den ska kunna spela en stabiliserande
              roll är oerhört viktigt. Jag tror att det är viktigt med afrikanskt
              ägarskap i agerandet i Somalia, precis som i flera av de andra
              konflikthärdarna som finns i Afrika.
            </seg>
          </u>
          <u>
            <seg>
              Även om Afrikanska unionen fortfarande är under uppbyggnad är
              den förvånansvärt kapabel. Det viktiga är inte minst att vi ger
              ekonomiskt stöd till Afrikanska unionen i dess strävanden.
            </seg>
          </u>
          <u>
            <seg>
              Selektering på arbetsmarknaden
            </seg>
          </u>
          <note type="speaker">
            Anf. 39 KENNETH LANTZ (kd):
          </note>
          <u>
            <seg>
              Fru talman! Under den senaste tiden har Försäkringskassan noterat
              en ökning av efterfrågan på hälsointyg från många arbetssökande,
              och även arbetsgivare efterfrågar arbetssökandes hälsoprofiler
              inför beslut om anställning.
            </seg>
          </u>
          <u>
            <seg>
              Det bekymrar oss kristdemokrater när det uppmärksammas att samhället
              selekterar gång på gång på det här sättet. Det beror troligen
              på medfinansieringen och det rådande läget inom ohälsoområdet.
            </seg>
          </u>
          <u>
            <seg>
              Fru talman! Min fråga till Hans Karlsson är: Var har statsrådet
              gjort för att komma till rätta med hotet om en allt tydligare
              selektering mellan olika grupper i samhället?
            </seg>
          </u>
          <note type="speaker">
            Anf. 40 Statsrådet HANS KARLSSON (s):
          </note>
          <u>
            <seg>
              Fru talman! Jag upplever inte att det finns ett allvarligt hot
              om en ökad selektering på arbetsmarknaden. Vi har en selektering
              redan i dag. Det har vi alltid haft. Företagen anställer längst
              framifrån i kön. Det är de som har en svag ställning på arbetsmarknaden
              som kommer sist i kön. Så är det i dag. Jag tror att det kommer
              att vara så också fortsättningsvis. Jag tror inte att den förändrade
              ordningen när det gäller medfinansieringen för arbetsgivarna kommer
              att påverka det i någon högre grad. Om det gör det ska vi vidta
              åtgärder emot det. Om det mot förmodan skulle visa sig att det
              blir som en del är oroliga för, ska vi förändra på ett sådant
              sätt att vi motverkar en sådan utveckling.
            </seg>
          </u>
          <note type="speaker">
            Anf. 41 KENNETH LANTZ (kd):
          </note>
          <u>
            <seg>
              Fru talman! Nu är det ju som det är. Statsrådet har bevisligen
              gjort besök på olika ställen och hört att det finns risker för
              att enskilda arbetssökande hamnar vid sidan om. Vi kristdemokrater
              kan inte acceptera att det blir ett A- och ett B-lag på arbetsmarknaden.
              Det ska inte vara så att den som har sämre förutsättningar på
              grund av olika hinder i arbetslivet ska hamna sist. Vi ser den
              här medfinansieringen som ett stort hot. Det kan väl ändå inte
              nonchaleras eller negligeras av regeringen, utan den borde vidta
              åtgärder som gör att alla människor har lika förutsättningar att
              söka de olika arbeten som står till förfogande på arbetsmarknaden.
            </seg>
          </u>
          <note type="speaker">
            Anf. 42 Statsrådet HANS KARLSSON (s):
          </note>
          <u>
            <seg>
              Fru talman! När vi formulerade förslaget till den här medfinansieringen
              förde inte minst företrädare för de borgerliga partierna och för
              arbetsgivarorganisationerna en ganska frän, och sannolikt från
              era utgångspunkter legitim, debatt om det kloka i att göra den
              här förändringen. Det har lett till att många arbetsgivare har
              blivit oroliga för vad den här förändringen kan leda till.
            </seg>
          </u>
          <u>
            <seg>
              Nu har Försäkringskassan inrättat ett särskilt kundcenter som
              svarar på oroliga, osäkra, tveksamma och undrande arbetsgivares
              frågor. De får reda på hur den här reformen egentligen är utformad.
              Det har de inte fått riktigt klart för sig av den politiska debatten.
              Jag tror att den oro för de ekonomiska konsekvenser som man har
              haft tidigare kommer att klinga av. Kristdemokraterna är välkomna
              i diskussionen framöver om de verkliga förändringar som nu äger
              rum.
            </seg>
          </u>
          <note>
            Vindkraftspark i Öresund
          </note>
          <note type="speaker">
            Anf. 43 EWA THALÉN FINNÉ (m):
          </note>
          <note>
            Fru talman! I februari 2004 fattade regeringen beslut i fråga
            om detaljplan för ett område vid Lillgrund i Öresund. Det var
            en detaljplan som antagits av Malmö kommun och överklagats av
            Vellinge kommun. Detaljplanen gällde en vindkraftspark med 48
            vindkraftverk på gränsen till Vellinge kommun i Öresund. Regeringens
            avslag grundar sig enbart på ett tidigare tillståndsbeslut fattat
            i mars 2001 enligt naturresurslagen.
          </note>
          <u>
            <seg>
              Jag skulle vilja fråga samhällsbyggnadsminister Sahlin med vilken
              lämplighet ministern anser att en så stor vindkraftspark ska anläggas
              vid ett så tättbebyggt och naturkänsligt område.
            </seg>
          </u>
          <note type="speaker">
            Anf. 44 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Jag skulle kunna kontra och fråga med vilken lämplighet
              en mycket stor kärnkraftsanläggning skulle placeras i närheten
              av två mycket stora och tättbebyggda storstadsområden som Köpenhamn
              och Malmö.
            </seg>
          </u>
          <u>
            <seg>
              Nu är frågeställningen hur vi ska gå över till förnyelsebara
              energikällor. Där kommer vindkraften att spela en allt större
              roll. Det kommer att kräva plats. Det kommer naturligtvis också
              att kräva en mycket ömsint hantering av vilka dessa platser ska
              vara.
            </seg>
          </u>
          <u>
            <seg>
              Det pågår nu ett spännande arbete där man har försökt peka ut
              vilka områden i Sverige, framför allt till havs, som är lämpliga
              för större vindkraftsanläggningar.
            </seg>
          </u>
          <u>
            <seg>
              Regeringen arbetar också med att utse en samordnare som ska bistå
              i detta arbete för att få fram allt nödvändigt underlag och också
              hantera alla de känsliga frågor som finns.
            </seg>
          </u>
          <u>
            <seg>
              I grunden menar jag att vindkraften måste få ta plats, men det
              är i första hand den havsbaserade som kommer att vara aktuell
              för vindkraftsutbyggnaden i stor omfattning.
            </seg>
          </u>
          <note type="speaker">
            Anf. 45 EWA THALÉN FINNÉ (m):
          </note>
          <u>
            <seg>
              Fru talman! Efter Malmö kommuns antagande av planen, men före
              regeringens beslut, har både Länsstyrelsen i Skåne och Boverket
              kommit med riktlinjer om vindkraftverkens lokalisering. Man pekar
              bland annat på aktsamheten vad gäller närheten till boende. Länsstyrelsen
              i Skåne uttalar också olämpligheten av att ha vindkraftverk i
              just Öresund.
            </seg>
          </u>
          <u>
            <seg>
              Med tanke på att det i princip är en industrianläggning som ska
              förläggas till Öresund, som ses mycket väl från Vellinge, och
              att frågan ur ett mellankommunalt perspektiv kanske inte har beretts
              på ett alldeles utmärkt sätt, vore det kanske dags för regeringen
              att göra en överprövning av sina tidigare beslut.
            </seg>
          </u>
          <u>
            <seg>
              Som en liten kommentar till placeringen av Barsebäck skulle jag
              tro att det var en socialdemokratisk regering som tyckte att platsen
              var bra en gång.
            </seg>
          </u>
          <note type="speaker">
            Anf. 46 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Ja, och det är en socialdemokratisk regering tillsammans
              med Centern och Vänsterpartiet som i maj kommer att stänga den
              resterande reaktorn i Barsebäck.
            </seg>
          </u>
          <u>
            <seg>
              Jag tar verkligen frågeställningen på allvar, för hur vi än ser
              på vår energiförsörjning i framtiden så kräver den anläggningar
              för vatten, för bioenergi, för vind eller för sol. De kommer att
              påverka miljön både för naturen och för oss människor. Vi kommer
              att se, inte bara från Vellinge utan från många håll i landet,
              anläggningar som är livsavgörande för att vår energiförsörjning
              ska fungera i framtiden.
            </seg>
          </u>
          <u>
            <seg>
              Men jag håller med om att det krävs en stor ömsinthet och balansgång
              när det handlar om att se till naturintressen och till människors
              intressen av att ha en dräglig miljö runtomkring sig. Det var
              därför som jag pekade på att arbetet nu är att i stället försöka
              se var i hela landet de mest lämpliga platserna finns för stor
              vindkraftsutbyggnad. Det är det arbetet som regeringen nu är inne
              i, och där behövs en samordning av olika intressen och frågeställningar.
            </seg>
          </u>
          <note>
            Långtidssjukskrivnas ersättningsnivå
          </note>
          <note type="speaker">
            Anf. 47 STAFFAN DANIELSSON (c):
          </note>
          <u>
            <seg>
              Fru talman! Även jag har läst en intressant debattartikel i dag.
              En enkätundersökning visar att 90 % av berörda kvinnor förlorar
              på att yrkesarbeta om man räknar bort kostnader för resor och
              lunch. Det är i så fall okej, verkade statsrådet Hans Karlsson
              mena, för mediciner och annat kostar ju så mycket.
            </seg>
          </u>
          <u>
            <seg>
              Självfallet ska ersättningen vid sjukdom vara rejäl. Men min
              fråga till arbetslivsministern är om han verkligen anser att det
              ska kunna löna sig mer att inte arbeta än att arbeta.
            </seg>
          </u>
          <note type="speaker">
            Anf. 48 Statsrådet HANS KARLSSON (s):
          </note>
          <u>
            <seg>
              Fru talman! Om jag minns rätt var det samma fråga som jag svarade
              på för en liten stund sedan.
            </seg>
          </u>
          <u>
            <seg>
              Jag tycker inte att det är meningsfullt att i riksdagen debattera
              siffror som har presenterats i en debattartikel i dagens morgontidning.
              Jag vill nog titta på siffrorna väldigt mycket mer innan jag är
              beredd att kommentera dem närmare.
            </seg>
          </u>
          <note type="speaker">
            Anf. 49 STAFFAN DANIELSSON (c):
          </note>
          <u>
            <seg>
              Fru talman! Det är rätt enkla kalkyler som man kan göra, och
              det är bra att arbetslivsministern ska titta på siffrorna. Men
              om det är så i den bästa av världar, som arbetslivsministern säkert
              anser sig leva i, att sjukförsäkringen är så generös att man inte
              förlorar något på att vara sjuk, tror då arbetslivsministern att
              detta för
            </seg>
          </u>
          <u>
            <seg>
              hållande kan ha något litet delsamband med att Sverige har ett
              mycket stort antal långtidssjukskrivna? Eller beror långtidssjukskrivningarna
              enbart på de andra faktorer som vi säkert kan vara överens om
              spelar den största rollen?
            </seg>
          </u>
          <note type="speaker">
            Anf. 50 Statsrådet HANS KARLSSON (s):
          </note>
          <u>
            <seg>
              Fru talman! Jag förstår att Moderaterna i samma fråga tidigare
              och nu Centerpartiet försöker få stöd för att kunna driva igenom
              sin politik, nämligen att sänka ersättningsnivåerna kraftigt.
              Det är det som Moderaterna föreslår i den allians som Centerpartiet
              deltar i. Den vägen tänker vi inte gå. Vi tänker inte sänka ersättningsnivåer
              för lågt betalda undersköterskor eller för någon annan för den
              delen. Det var precis det förslag som någon debattör i dagens
              tidning kom fram till var nödvändigt att genomföra. Vi tänker
              inte göra det, och vi håller inte med om att det ens finns något
              skäl att göra det.
            </seg>
          </u>
          <u>
            <seg>
              Lokala byggprojekt för rimliga hyror
            </seg>
          </u>
          <note type="speaker">
            Anf. 51 KENNETH G FORSLUND (s):
          </note>
          <u>
            <seg>
              Fru talman! Min fråga går till samhällsbyggnadsminister Mona
              Sahlin mot bakgrund av att det runtom i Sverige pågår olika lokalt
              genomförda byggprojekt som ger bostäder till rimliga hyror. Det
              här behöver lyftas från att vara just lokala ljusglimtar till
              att faktiskt spridas i det närmast nationella mörker som råder
              i övrigt av höga boendekostnader i nybyggen.
            </seg>
          </u>
          <u>
            <seg>
              Vad har samhällsbyggnadsministern gjort för att det här ska bli
              något som faktiskt finns i hela landet? Och vad kommer samhällsbyggnadsminister
              Mona Sahlin att göra för att det ska byggas nya bostäder i hela
              Sverige med rimliga hyror?
            </seg>
          </u>
          <note type="speaker">
            Anf. 52 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Regeringens ansvar är bland annat att se till att
              bostadsfinansieringssystemet är sådant att det verkligen både
              uppmuntrar och skjuter på arbetet med att bygga nytt, annorlunda
              och billigt för människor som i dag har svårt att få en bostad.
            </seg>
          </u>
          <u>
            <seg>
              Det pågår en översyn av det framtida bostadsfinansieringssystemet
              som jag hoppas ska bli ännu ett exempel på hur regeringens politik
              kan bidra till att det som i dag kan uppfattas som projekt mer
              blir en del i en sammanhållen bostadspolitik. Det handlar inte
              bara om studentlägenheter, utan det handlar om hyreslägenheter
              i största allmänhet.
            </seg>
          </u>
          <u>
            <seg>
              En del av svaret till Kenneth G Forslund är också arbetet med
              att försvara och modernisera hyresrätten som form så att den finns
              kvar och inte säljs ut, vilket är utvecklingen i många kommuner
              i dag. I framtiden ska det finnas både ägarhus och bostadsrätter
              men också hyreslägenheter till en sådan kostnad att också människor
              med vanliga inkomster har råd att bo där.
            </seg>
          </u>
          <u>
            <seg>
              Stimulans i bostadsbyggandet
            </seg>
          </u>
          <note type="speaker">
            Anf. 53 NINA LUNDSTRÖM (fp):
          </note>
          <u>
            <seg>
              Fru talman! Jag är inne på samma tema och har en fråga till statsrådet
              Mona Sahlin.
            </seg>
          </u>
          <u>
            <seg>
              Jag skulle vilja veta vilka förslag samhällsbyggnadsministern
              avser att komma till riksdagen med för att skapa bättre förutsättningar
              för bostadsbyggande.
            </seg>
          </u>
          <u>
            <seg>
              Det finns en rad problem som har uppdagats på bostadsmarknaden.
              Väldigt många unga, barnfamiljer, äldre, ja, nästan alla grupper
              finns representerade bland dem som har svårt att hitta en bostad.
              Jag skulle därför vilja veta vilka konkreta åtgärder och förslag
              som kommer under detta riksmöte.
            </seg>
          </u>
          <note type="speaker">
            Anf. 54 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Det är en riktig beskrivning som Nina Lundström ger,
              i alla fall av delar av bostadsmarknaden i Sverige. Det finns
              ju inte en bostadsmarknad, utan det finns många olika. Det finns
              en marknad i glesbygd där problemet kanske är det motsatta, att
              man har för många lägenheter och behöver få människor att flytta
              dit. Vi har storstäder och tillväxtorter där det verkligen är
              brist på bostäder.
            </seg>
          </u>
          <u>
            <seg>
              Svaret är delvis att få i gång bostadsbyggandet ännu mer. Det
              har satts i gång på allvar nu, också i Stockholmsregionen. Och
              det nya bostadsfinansieringssystemet, som så småningom kommer
              att landa på riksdagens bord, hoppas jag blir en bidragande del
              till att få ännu mer fart på bostadsbyggandet.
            </seg>
          </u>
          <u>
            <seg>
              Vi gör en översyn av hur staten i övrigt kan stimulera till exempel
              ombyggnad av befintligt bestånd så att det passar bättre med den
              efterfrågan som finns i storstäderna till exempel. Vi gör dessutom
              en översyn av hyressättningssystemet, som kommer att landa på
              riksdagens bord i form av en proposition, som kommer att innebära
              bättre förutsättningar för att bygga hyreslägenheter.
            </seg>
          </u>
          <note type="speaker">
            Anf. 55 NINA LUNDSTRÖM (fp):
          </note>
          <u>
            <seg>
              Fru talman! Jag tolkar svaret som att vi inte kan invänta några
              konkreta propositioner från regeringen under detta riksmöte.
            </seg>
          </u>
          <u>
            <seg>
              Jag kan konstatera att exempelvis hyressättningssystemet har
              diskuterats under många år. Jag vet att utredningen är färdig
              med sitt förslag och att det har remissbehandlats. Första gången
              som jag läste om det, och då det fördes en mycket stor debatt,
              var redan under riksmötet 1998/99.
            </seg>
          </u>
          <u>
            <seg>
              Jag tror att alla bostadssökande och också de som skulle vilja
              byta sin bostad just nu verkligen efterfrågar konkreta förslag.
            </seg>
          </u>
          <note type="speaker">
            Anf. 56 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Jag förstår inte riktigt hur Nina Lundström kunde
              tolka mig så att hon skulle bli sysslolös i riksdagen. Jag lovar
              att det inte kommer att bli så. Under både det här riksmötet och,
              hoppas jag, många riksmöten framöver kommer konkreta förslag och
              propositioner på bostadspolitikens område. Den som kommer närmast
              är just propositionen om nytt hyressättningssystem.
            </seg>
          </u>
          <note>
            Fusk med bidrag och sjukförsäkring
          </note>
          <note type="speaker">
            Anf. 57 ANNA LILLIEHÖÖK (m):
          </note>
          <u>
            <seg>
              Fru talman! Vi har sett ett antal tv-program som behandlat fusk
              med bidrag. Många har blivit upprörda över att det tydligen kan
              vara relativt enkelt att fuska med bidrag och sjukförsäkring.
            </seg>
          </u>
          <u>
            <seg>
              Min fråga till arbetsmarknadsminister Karlsson är om ministern
              avser att vidta åtgärder för att göra sjukförsäkringen och även
              andra socialförsäkringar mer fusksäkra, och i så fall vilka åtgärder
              det skulle bli fråga om.
            </seg>
          </u>
          <note type="speaker">
            Anf. 58 Statsrådet HANS KARLSSON (s):
          </note>
          <u>
            <seg>
              Fru talman! Vi inte bara kommer att vidta åtgärder. Vi har redan
              vidtagit en rad åtgärder som ska motverka försvåra fusk. Vi har
              gjort det möjligt att, som det populärt heter, samköra register.
              Det gjorde vi för ett par år sedan; det skedde trots protester
              från Moderaterna, som inte ville vara med på möjligheten till
              samkörning mellan myndigheterna. Samkörningen gäller mellan Centrala
              studiestödsnämnden, a-kassan och Försäkringskassan. Det är alltså
              redan gjort, och det fungerar hyggligt eller till och med bra.
              Det finns dock möjligheter att kringgå även detta. Det går att
              täppa till ytterligare.
            </seg>
          </u>
          <u>
            <seg>
              Sedan vill vi gå vidare genom att införa möjligheten att samköra
              mellan ytterligare så kallade register. Skattemyndigheten kan
              vara ett sådant. Det finns flera som vi nu arbetar med, och vi
              avser att komma tillbaka med förslag om dessa. Jag hälsar Moderaterna
              välkomna att vara med och genomföra sådana förstärkningar.
            </seg>
          </u>
          <note type="speaker">
            Anf. 59 ANNA LILLIEHÖÖK (m):
          </note>
          <u>
            <seg>
              Fru talman! Om ministern läste den reservation som vi hade i
              ärendet kanske han skulle ändra uppfattning lite grann.
            </seg>
          </u>
          <u>
            <seg>
              Även luddiga regler tycks bidra till att det kan vara lättare
              att fuska. Nu verkar det som om varken läkare eller försäkringskassor
              riktigt kan tolka de reglerna, och det finns oenighet om dem.
              Därför undrar jag om ministern är beredd att strama upp regelverket
              och göra det tydligare och klarare till exempel beträffande sjukskrivning.
            </seg>
          </u>
          <note type="speaker">
            Anf. 60 Statsrådet HANS KARLSSON (s):
          </note>
          <u>
            <seg>
              Fru talman! Tydliga regler vore dumt att motsätta sig. Vi tycker
              att vi har tydliga regler, men det finns naturligtvis alltid behov
              av att göra redan hyggligt bra regler bättre. Det pågår, och såvitt
              jag kan förstå är det inget som föranleder möjligheter till omfattande
              fusk.
            </seg>
          </u>
          <u>
            <seg>
              Vi får nu en fuskdebatt om våra sjuksystem, och vi får frågor,
              inte minst från moderater, om hur mycket detta fusk kostar och
              hur omfattande det är. Och då tvingas vi svara att vi inte riktigt
              vet det. Det ligger i fuskandets natur att ingen vet, annars skulle
              vi säkert inte ha något fusk. Det kan på det här området röra
              sig om samma storleksordning som inom företag i hotell- och restaurangbranschen,
              städbranschen, byggbranschen. Vi har ett omfattande fusk i samhället
              på en rad olika områden. Det är något som vi gör en hel del åt.
            </seg>
          </u>
          <note>
            Etisk prövning av Dramatiska institutets barndomsprojekt
          </note>
          <note type="speaker">
            Anf. 61 ERLING WÄLIVAARA (kd):
          </note>
          <u>
            <seg>
              Fru talman! Jag har en fråga till statsrådet Ibrahim Baylan.
              Den handlar om Dramatiska institutets övertramp och oetiska handlingssätt
              mot barn genom att studenter läste porrnoveller för barn och samtidigt
              filmade dem. Många med mig undrar: Vad var syftet med det? Vad
              ville de uppnå?
            </seg>
          </u>
          <u>
            <seg>
              När det är fråga om forskning och studier som berör människor
              måste det enligt gällande lag föregås av en prövning i en etisk
              nämnd. Det gäller all forskning. Min fråga till statsrådet Baylan
              är: Hade det gjorts någon prövning av Dramatiska institutet innan
              man gjorde det som man gjorde mot barnen?
            </seg>
          </u>
          <note type="speaker">
            Anf. 62 Statsrådet IBRAHIM BAYLAN (s):
          </note>
          <u>
            <seg>
              Fru talman! Som ledamoten mycket väl känner till ligger ärendet
              inte under mitt ansvarsområde, och jag har naturligtvis ingen
              kunskap om någon förbehandling av detta. Jag kan garantera att
              det inte sker på departementet i alla fall.
            </seg>
          </u>
          <note type="speaker">
            Anf. 63 ERLING WÄLIVAARA (kd):
          </note>
          <u>
            <seg>
              Fru talman! Vi beslutade om lagen, och den började gälla den
              1 januari 2004. Lagen innebär att så fort man forskar om eller
              studerar något som berör människor ska en så kallad etisk prövning
              göras. Vi har sju sådana nämnder i landet, en central och sex
              regionala. Och när det gäller den lagen tror jag inte att statsrådet
              kan krypa undan så lätt. Om myndigheterna inte följer den lag
              som vi fattat beslut om i kammaren borde statsrådet rimligtvis
              reagera på det.
            </seg>
          </u>
          <note type="speaker">
            Anf. 64 Statsrådet IBRAHIM BAYLAN (s):
          </note>
          <u>
            <seg>
              Fru talman! Jag tror att det är viktigt att göra skillnad på
              vad som är vad. Detta var inte fråga om forskning, utan det verkar
              ha pågått något slags experiment.
            </seg>
          </u>
          <u>
            <seg>
              Högskoleverket kommer att utreda det som försiggått på Dramatiska
              institutet, och jag har försäkrat mig om att också Skolverket
              följer upp hur skolans huvudman, i det här fallet Nacka kommun,
              gått till väga. I väntan på att det utreds ytterligare har jag
              inte någon anledning att kommentera ärendet utöver vad jag redan
              gjort.
            </seg>
          </u>
          <u>
            <seg>
              Trängselskatten
            </seg>
          </u>
          <note type="speaker">
            Anf. 65 MARTIN ANDREASSON (fp):
          </note>
          <u>
            <seg>
              Fru talman! Förvirringen är i det närmaste total om vad som kommer
              att hända med de planer som regeringen har på att införa trängselskatter
              i Stockholm. Vi vet att Vägverkets miljardupphandling av tekniska
              system överklagats till högsta instans och nu återförvisats till
              kammarrätten. Det senaste beskedet är att Vägverket gett den entreprenör
              man hade tänkt anlita, IBM, i uppdrag att vänta i avvaktan på
              kammarrättens beslut. Just nu betalar alltså Vägverket betydande
              belopp till IBM för att göra ingenting.
            </seg>
          </u>
          <u>
            <seg>
              Det enklaste i nuläget vore naturligtvis att avskriva planerna
              på vägtullar i Stockholm, men sådana planer verkar regeringen
              inte ha. Därför infinner sig frågan hur regeringen ska kompensera
              Vägverket för de merkostnader som kommer att uppstå oavsett vilket
              som blir det slutliga utfallet i det kontroversiella upphandlingsärendet.
            </seg>
          </u>
          <u>
            <seg>
              Min fråga till statsrådet Mona Sahlin är alltså hur Vägverket
              kommer att kompenseras för dess merkostnader så att det inte drabbar
              angelägna väginvesteringar runtom i landet.
            </seg>
          </u>
          <note type="speaker">
            Anf. 66 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Som Martin Andreasson sade är det den tekniska utrustningen
              till trängselavgifterna som varit föremål för prövning, inte trängselavgifterna
              i sig. De är fortfarande viktiga och nödvändiga. De utgör ett
              viktigt bidrag till att få en stad och en klimatpolitik som är
              annorlunda.
            </seg>
          </u>
          <u>
            <seg>
              Jag måste säga att jag inte har den kunskap som behövs för att
              kunna svara på den konkreta frågan om Vägverkets eventuella kompensation
              för utgifter. Den måste jag be att få återkomma till efter att
              ha diskuterat med ansvarigt statsråd.
            </seg>
          </u>
          <note type="speaker">
            Anf. 67 MARTIN ANDREASSON (fp):
          </note>
          <u>
            <seg>
              Fru talman! Det är naturligtvis en fråga som berör flera statsråd
              i regeringen, men samtidigt är bristen på svar lite förvånande
              med tanke på att trängselskatten är en av de få helt nya statliga
              skatter som införts under de senaste decennierna. Det borde därför
              vara en fråga för hela regeringen att följa hur den genomförs.
            </seg>
          </u>
          <u>
            <seg>
              Det enda vi vet är att Vägverket kommer att drabbas av merkostnader
              antingen för att den nuvarande entreprenören tvingas vänta eller
              för att man tvingas avbryta hela upphandlingen och göra om den.
              I så fall måste man ersätta den tidigare anlitade entreprenören
              för de kostnader som den hittills haft, och då talar vi om minst
              200 miljoner kronor.
            </seg>
          </u>
          <u>
            <seg>
              När det gäller angelägna investeringar i infrastrukturen runtom
              i landet, både i Stockholm och i andra delar och både när det
              gäller kollektivtrafik och när det gäller väginvesteringar, tvingas
              Vägverket skjuta många viktiga projekt på framtiden på grund av
              resursbrist. När det däremot gäller satsningen på trängselskatten
              får man intrycket att det kan gå på löpande räkning. Det är bekymmersamt.
            </seg>
          </u>
          <note type="speaker">
            Anf. 68 Samhällsbyggnadsminister MONA SAHLIN (s):
          </note>
          <u>
            <seg>
              Fru talman! Självklart är det hela regeringens ansvar. Självklart
              är det flera ministrar, däribland jag, som har stort intresse
              av denna frågeställning. Jag var bara ärlig nog att säga att jag
              inte just här och nu kan svara på hur Vägverkets hantering och
              kostnaderna ska bedömas.
            </seg>
          </u>
          <u>
            <seg>
              Det är viktigt att komma ihåg att hela frågan om trängselavgifter
              i Stockholm också har handlat om att få fram resurser till de
              viktiga vägtrafikinvesteringar som är nödvändiga i storstaden
              Stockholm. Det tappas ofta bort när man diskuterar frågan.
            </seg>
          </u>
          <u>
            <seg>
              Men, som sagt, jag uppskattar oron för Vägverket och de konsekvenser
              som frågeställaren säger ska komma. Jag lovar att ta detta på
              allvar och diskutera med mina kolleger, men jag har inget mer
              konkret svar här och nu.
            </seg>
          </u>
          <note type="speaker">
            Anf. 69 ANDRE VICE TALMANNEN:
          </note>
          <u>
            <seg>
              Därmed var dagens frågestund avslutad. Jag tackar de ministrar
              som deltagit och även ledamöterna i kammaren.
            </seg>
          </u>
          <note>
            7 § Svar på interpellation 2004/05:335 om resurserna inom kriminalvården
          </note>
          <note type="speaker">
            Anf. 70 Justitieminister THOMAS BODSTRÖM (s):
          </note>
          <u>
            <seg>
              Herr talman! Karin Granbom har frågat mig vad jag avser att göra
              för att Sverige ska bedriva en human kriminalvård med ett meningsfullt
              innehåll för de intagna. Karin Granbom har också frågat vilka
              åtgärder jag avser att vidta för att kriminalvården inte ska lida
              av ett stort strukturellt underskott med ingående skulder långt
              över normal anslagskredit.
            </seg>
          </u>
          <u>
            <seg>
              Regeringen har tillfört kriminalvården betydande resurser de
              senaste åren. Bara under 2004 tillfördes kriminalvården 680 miljoner
              kronor. Fortfarande är dock myndighetens ekonomi ansträngd. Regeringen
              har därför aviserat att kriminalvårdens anslag ska höjas med ytterligare
              drygt 1 miljard kronor fram till 2007. Genom denna satsning möjliggörs
              en fortsatt utbyggnad av fängelser och häkten för att möta det
              ökade platsbehovet.
            </seg>
          </u>
          <u>
            <seg>
              För att de höjda anslagen ska göra största möjliga nytta är det
              viktigt att verksamheten bedrivs så effektivt som möjligt. Inom
              kriminalvården pågår därför ett arbete för att effektivisera verksamheten.
              Det handlar till exempel om att bli bättre på att pressa kostnader
              vid byggande av nya platser men också om att hitta effektivare
              arbetsformer. Kriminalvården har nyligen redovisat hur användandet
              av personalresurserna kan effektiviseras. Av redovisningen framgår
              att betydande effektiviseringar kan göras utan att säkerhet, rättssäkerhet
              eller programverksamhet eftersätts.
            </seg>
          </u>
          <u>
            <seg>
              Ännu har varken årsredovisningen för 2004 eller budgetunderlaget
              för 2006 inkommit till regeringen. När styrelsen har fastställt
              dessa kommer regeringen självklart att göra en förnyad bedömning
              av kriminalvårdens resursbehov.
            </seg>
          </u>
          <u>
            <seg>
              Att förbättra de dömdas möjlighet att klara sig i samhället efter
              avtjänat straff är en av kriminalvårdens viktigaste uppgifter.
              Regeringen har bland annat tagit initiativ till en utökad användning
              av intensivövervakning med elektronisk kontroll. Regeringen har
              även satsat stora resurser på att bekämpa narkotikamissbruket
              bland kriminalvårdens klienter.
            </seg>
          </u>
          <u>
            <seg>
              Regeringen fortsätter med andra ord att satsa på kriminalvården.
              Det handlar om förstärkta resurser, förbättrade frigivningsförberedelser,
              insatser för att öka säkerheten och inte minst om åtgärder för
              att komma till rätta med intagnas missbruksproblem.
            </seg>
          </u>
          <note type="speaker">
            Anf. 71 KARIN GRANBOM (fp):
          </note>
          <u>
            <seg>
              Herr talman! Regeringen styr riket. Så står det i vår grundlag.
              Därmed är det rimligt att medborgarna väntar sig ett ledarskap
              och ett ansvarstagande av regeringen. Ytterst ansvarig för den
              svenska kriminalvården, vilket är det som den här interpellationen
              handlar om, är du, Thomas Bodström. Du har ansvar för att kriminalvården
              fungerar, för att se till att det finns mål, att de uppnås och
              att resurserna är tillräckliga.
            </seg>
          </u>
          <u>
            <seg>
              I varenda rapport om kriminalvården, nu senast i Rymningsutredningen,
              kan man läsa att styrningen och ledningen är dålig. Ibland tas
              beslut för kriminalvården och i kriminalvården, men många gånger
              genomförs de inte. Ingen följer upp. Kanske bekymrar det dig.
              Det borde göra det. Därför vill jag fråga: Vad gör du åt det?
            </seg>
          </u>
          <u>
            <seg>
              Interpellationen har rubriken Resursbrist i kriminalvården. Resursbrist
              är det minsta man kan kalla det. Det är tomt i kriminalvårdens
              plånbok. Förra året höll budgeten på att överskridas med mer än
              10 %. Den kritiska gränsen hade passerats om inte generaldirektören
              hade dragit i nödbromsen och stoppat i princip alla utgifter och
              skjutit fram dem till i år. Man skulle kunna säga att regeringens
              anseende räddades genom att personalen fick avstå från sina julsmörgåsar.
              Det är ingen vidare personalpolitik.
            </seg>
          </u>
          <u>
            <seg>
              För att spara ytterligare ska man låsa in de intagna längre,
              trots att Sverige har bland de längsta inlåsningarna i hela Europa.
              De intagna ska få sovmorgon. Är det socialdemokratisk återanpassningspolitik?
            </seg>
          </u>
          <u>
            <seg>
              Jag har lyssnat på debatten. Jag har läst frågesvar. Ni socialdemokrater
              pratar om era stora resurssatsningar, om att kriminalvården har
              genomfört effektiviseringsarbete och om att allt detta ger goda
              förutsättningar för framgångsrika frigivningar. Men gapet mellan
              orden och verkligheten är en avgrund.
            </seg>
          </u>
          <u>
            <seg>
              De stora satsningarna är inte större än att kriminalvården måste
              be om 500 miljoner för att kunna betala löner och hyra och för
              att inte hamna på en anslagskredit som vid årets slut skulle ligga
              på orimliga 1617 %. Effektiviseringsarbete är mest ett snyggt
              namn på besparingar. En del saker går att effektivisera till exempel
              har administrationen under den socialdemokratiska regeringen svällt
              över brädden, och nästa år ska äntligen de 35 myndigheterna bli
              en. Men de får inte en enda krona för att underlätta att den nya
              organisationen ska komma snabbt och effektivt på plats. De stora
              satsningarna räcker nämligen inte till detta.
            </seg>
          </u>
          <u>
            <seg>
              Och så detta med goda förutsättningar för frigivningar. Tiden
              som de intagna är sysselsatta minskar hela tiden. Behandlingsverksamheten
              minskar. Narkotikaproblemen är enorma, och återfallen kommer som
              ett brev på posten.
            </seg>
          </u>
          <u>
            <seg>
              Apropå brev har jag fått veta att ministern väntar post. Flertalet
              frivårdsmyndigheter runtom i landet är oroliga för kommande besparingar
              och har därför i dagarna skrivit brev till ministern där de frågar
              hurdan kriminalvård han egentligen vill ha. Jag vill fråga: Vilket
              svar har du till dem? Vilket svar har du till oss medborgare?
              Vilka är dina konkreta åtgärder för att få ordning på svensk kriminalvård?
            </seg>
          </u>
          <note type="speaker">
            Anf. 72 JEPPE JOHNSSON (m):
          </note>
          <u>
            <seg>
              Herr talman! Uttrycket som man bäddar får man ligga passar bra
              in på hur kriminalvården fungerar i dag. Månad efter månad har
              nya beläggningsrekord slagits. Ibland kan det nästan tyckas som
              om det är lättare att ta sig ut från fängelset vi minns ju 2004
              än att komma in och få en plats och avtjäna sitt straff.
            </seg>
          </u>
          <u>
            <seg>
              Nu säger justitieministern i det här svaret: Regeringen har tillfört
              kriminalvården betydande resurser. Visserligen erkänner justitieministern
              längre fram i svaret följande: Fortfarande är dock myndighetens
              ekonomi ansträngd.
            </seg>
          </u>
          <u>
            <seg>
              Herr talman! Bakom ordet ansträngd ligger, precis som Karin Granbom
              tidigare påpekat, att man saknar en halv miljard. Och kommer det
              inga pengar redan i vår får man det lite knöligt med löneutbetalningar
              med mera.
            </seg>
          </u>
          <u>
            <seg>
              Herr talman! Kriminalvården är förmodligen den statliga verksamhet
              som har det allra sämst ekonomiskt i dagens s-styrda Sverige.
              Det är den sämsta firman som staten bedriver, en firma som bara
              staten kan och ska bedriva, men det är erbarmligt dåligt.
            </seg>
          </u>
          <u>
            <seg>
              Verkligheten rimmar väldigt dåligt med de vackra mål och visioner
              som har rabblats upp genom åren i olika budgetar och dokument
              från regeringen, och det är ni socialdemokrater, justitieminister
              Bodström och din företrädare, som har haft ansvaret för kriminalvården
              under de senaste tio åren. Er politik, ingen annan, har bäddat
              för dagens situation.
            </seg>
          </u>
          <u>
            <seg>
              I svaret skriver justitieministern också så här: Regeringen har
              även satsat stora resurser på att bekämpa narkotikamissbruket
              bland kriminalvårdens klienter.
            </seg>
          </u>
          <u>
            <seg>
              Herr talman! Det här är bra, och det är en nödvändig ambition.
              Men om jag inte minns fel var kriminalvårdens uppfattning att
              den här satsningen inte var tillräcklig, och för någon vecka sedan
              kom Brottsförebyggande rådet med sin utvärdering av narkotikasatsningen.
              Tyvärr har satsningen inte varit framgångsrik, i alla fall inte
              så här långt. Och det är något, herr talman, som jag beklagar
              och många med mig.
            </seg>
          </u>
          <u>
            <seg>
              Jag läser ur Brås rapport där man skriver så här:
            </seg>
          </u>
          <u>
            <seg>
              Överbeläggningen hotar satsningen. Det som CDG det betyder Centrala
              droggruppen generellt lyfter fram är att den nuvarande överbeläggningen
              på anstalterna är ett hot mot narkotikasatsningen. En förutsättning
              för satsningen är nämligen att intagna ska kunna flyttas mellan
              de olika typerna av avdelningar utifrån hur motiverade de är.
              I dag kan det vara fyra till fem månaders väntetid för att få
              byta till en annan typ av avdelning. Platsbristen har också inneburit
              att klienter utan missbruk placerats på narkotikaavdelningarna
              i större utsträckning än önskvärt.
            </seg>
          </u>
          <u>
            <seg>
              Längre fram, herr talman, i utvärderingen skriver man så här:
              Av analysen framgår att det hittills inte går att utläsa några
              effekter på återfall, oavsett vilket mått som används.
            </seg>
          </u>
          <u>
            <seg>
              Tyvärr, herr minister! En av de satsningar som justitieministern
              tar fram och berömmer sig av i interpellationssvaret visar sig
              ha betytt nästan ingenting och håller definitivt inte måttet.
              Det finns en läxa att göra, herr minister. Och vilka slutsatser
              drar då justitieministern och Socialdemokraterna av Brås rapport?
              Ta den inte som intäkt för att ni har lyckats. Den visar tvärtom.
            </seg>
          </u>
          <note type="speaker">
            Anf. 73 JOHAN PEHRSON (fp):
          </note>
          <u>
            <seg>
              Herr talman! Kriminalvården är en verksamhet som man enligt tidigare
              generaldirektörer inte vill satsa på från regeringen, eftersom
              man ju inte vinner några politiska poänger på det. Det kan så
              klart inte stämma, utan regeringen försöker väl, hoppas jag, så
              gott den kan att följa utvecklingen, göra omvärldsanalyser och
              leda kriminalvården rätt.
            </seg>
          </u>
          <u>
            <seg>
              Tyvärr kan vi konstatera att vi nu, när Thomas Bodström och hans
              föregångare har haft ansvar i tio år, har ett facit som är ganska
              dystert. Alla kurvor som är positiva har i stort sett pekat ned
              vad det gäller arbete, behandling, utbildning. Vi kan också se
              att det är väldigt trångt. Vi kan se att gängkriminaliteten och
              organisationsgraden av brott inne på anstalter, grovt våld, narkotikabrott
              och så vidare, har ökat mycket kraftigt på senare år.
            </seg>
          </u>
          <u>
            <seg>
              Vi har nu fått inslag av permanent dubbelbeläggning. Man kan
              tycka att det väl inte spelar så stor roll. Men det spelar stor
              roll om man vill återanpassa människor, om man vill tänka på personalens
              säkerhet, om man bryr sig om kvalitet i kriminalvården.
            </seg>
          </u>
          <u>
            <seg>
              Under många år som vi som har jobbat med de här frågorna i riksdagen
              har följt detta har vi sett hur Kriminalvårdsstyrelsen har stått
              hos regeringen och knackat på och önskat att få bygga nya anstalter.
              Vad har hänt? Det har inte blivit några nya anstalter. Nu sitter
              man i panik och upprättar baracker här och där. Det är ju inte
              mycket som imponerar. Och rymningarna från dessa har ökat, eftersom
              det ofta bara är att sparka ut en plywoodskiva och rymma.
            </seg>
          </u>
          <u>
            <seg>
              Det finns också utredningar som har pekat på detta. Om man nu
              inte litar på Kriminalvårdsstyrelsen från regeringens sida, de
              senaste tio åren, kan man konstatera att Riksdagens revisorer
              och Riksrevisionen har kommit med en mängd rapporter. Statskontoret
              kom med en rapport nu som jag hoppas att justitieministern ändå
              har läst. Och här i dagarna fick vi en utredning från Björn Eriksson
              som i stort sett pekade på 50 olika saker som man redan har haft
              önskemål om för att förbättra verksamheten, öka kvaliteten i innehållet,
              förbättra säkerheten. Det är någonting som för övrigt hänger ihop,
              solklart. Men ingenting har hänt.
            </seg>
          </u>
          <u>
            <seg>
              Och nu står Thomas Bodström här och säger: Lita på oss! Vi ska
              fixa det här. Vi har tyvärr misslyckats i tio år, men nu ska vi
              skärpa oss. Det finns ju ingen som tror att detta ska ske.
            </seg>
          </u>
          <u>
            <seg>
              Låt mig ta ett exempel. Jag har här, herr talman, ett regleringsbrev.
              Det är någonting som man använder, och av grundlagen framgår att
              det bara är regeringen som är ansvarig gentemot myndigheterna.
              Vi i riksdagen får stifta lagar, och vi får faktiskt fastställa
              statsbudget. Det är mycket viktiga saker i och för sig, men ansvaret
              att styra myndigheterna åvilar regeringen, och det kan man göra
              med mer eller mindre god kvalitet.
            </seg>
          </u>
          <u>
            <seg>
              Detta har varit ett elände, sade ju Statskontoret för fyra år
              sedan. Då sade regeringen: Det här ska vi bli bättre på. Då kan
              jag läsa högt. Här framgår att man ska redovisa antalet avvikelser
              från slutna anstalter med förhöjd säkerhet, redovisa antalet avvikelser
              från slutna anstalter utan förhöjd säkerhet, redovisa antalet
              avvikelser från öppna anstalter och så vidare.
            </seg>
          </u>
          <u>
            <seg>
              Men vad är detta, att redovisa saker som alla vet händer? Man
              skulle ju kunna tänka sig att man fastställde några mål för verksamheter
              från regeringen. Om regeringen ville någonting skulle man kunna
              säga så här: Vi vill att återfallsfrekvensen ska minska med 10
              % på tre år. Det skulle man kunna säga om man nu ville att människor
              skulle återanpassas och inte bara förvaras och återkomma.
            </seg>
          </u>
          <u>
            <seg>
              Jag kommer att återkomma till det här regleringsbrevet, för det
              är regeringens exklusiva skyldighet, exklusiva rätt, att styra
              myndigheterna om man vill, men man väljer att inte göra detta.
              Och det är sorgligt, för det är väldigt många människor som förlorar
              på det. Det handlar om människor som jobbar i kriminalvården,
              människor som är intagna och inte minst alla vi människor utanför
              som ser en verksamhet som bara växer i kostnad utan något resultat.
            </seg>
          </u>
          <note type="speaker">
            Anf. 74 Justitieminister THOMAS BODSTRÖM (s):
          </note>
          <u>
            <seg>
              Herr talman! Johan Pehrson förklarade omtänksamt vad ett regleringsbrev
              är för någonting det måste kännas bra.
            </seg>
          </u>
          <u>
            <seg>
              Jag skulle vilja göra några kommentarer och reflexioner. Först
              och främst tror jag att kriminalvården är bäst på att avgöra om
              man ska öppna klockan sju eller klockan åtta. Mycket ska vi ha
              synpunkter på, men just den saken, om man ska öppna celldörrarna
              klockan sju eller klockan åtta, överlämnar jag med varm hand.
            </seg>
          </u>
          <u>
            <seg>
              Jag har också en kort synpunkt på vad Jeppe Johnsson och Johan
              Pehrson försöker göra gällande, nämligen det som gäller rymningar.
              Under de här tio åren har faktiskt rymningarna halverats, sedan
              den borgerliga tiden. Från slutna avdelningar har de minskat med
              två tredjedelar. Det beror på flera olika saker, men ni hugger
              ordentligt i sten om ni ska försöka göra någon partipolitik av
              det.
            </seg>
          </u>
          <u>
            <seg>
              Det finns nog saker som vi är överens om. Jag tror att vi är
              överens om att det trots allt anslås 1 miljard. Jag tror också
              att vi är överens om att det går att göra effektiviseringar, som
              Karin Granbom säger. Man går från dessa 35 myndigheter och de
              övriga två, det vill säga sammanlagt 37, till en. Det är bra.
              Då effektiviserar man. Jag tror också att vi är överens om att
              resurserna i dag inte är helt jämt fördelade, vilket naturligtvis
              hänger ihop med att det är flera olika myndigheter. Vi har anstalter
              där det är betydligt mer personal än på andra. Varje gång man
              tidigare har tagit en sådan här diskussion har det bara talats
              om att det nu är allmänna besparingar. Man måste våga, inte minst
              ur rättvisesynpunkt inom kriminalvården att ta de diskussionerna.
              Jag tror också att vi är helt överens om att kriminalvården faktiskt
              kan använda pengar som man i dag lägger på hyra, och där finns
              det en hel del. Sedan tror jag inte att det är så mycket mera
              som man kan effektivisera.
            </seg>
          </u>
          <u>
            <seg>
              Det är alldeles riktigt att det finns ett stort underskott trots
              de här anslagen. Det vill jag inte sticka under stol med. Det
              finns det. Det beror på två saker. Domstolarna dömer hårdare,
              betydligt hårdare, än man har gjort tidigare. Och de väldigt stora
              satsningarna på polisen som regeringen har gjort leder naturligtvis
              också till de här resultaten, att det blir fler fångar.
            </seg>
          </u>
          <u>
            <seg>
              Det är ingen tvekan om att det finns ett underskott trots de
              här anslagen. Det kan heller inte uteslutas att den miljard som
              nu anslås inte är tillräcklig. Det kan behövas ytterligare medel.
            </seg>
          </u>
          <u>
            <seg>
              Nu påbörjas snart budgetförhandlingarna. Vi ska i första hand
              ha diskussioner med kriminalvården, sedan också naturligtvis bereda
              det här internt på Regeringskansliet och med våra samarbetspartier.
              Så får vi se vad det leder fram till. Vi har möten nu i vår och
              i höst.
            </seg>
          </u>
          <u>
            <seg>
              En sak kan vi vara överens om. Det vill jag inte heller på något
              sätt sticka under stol med. Det behövs fler platser just av de
              här anledningarna. Det är också därför som arbetet pågår nu med
              att bygga ut 1 500 platser.
            </seg>
          </u>
          <u>
            <seg>
              Men det finns saker som skiljer oss åt. Det jag slås av är den
              brist på visioner som oppositionen har när det gäller kriminalvård.
              Det talas om pengar. Vi kan vara överens om saker, men vi hör
              aldrig hur ni vill ha kriminalvården i stället. Det är ju ett
              oerhört spännande område. Det handlar om mänskliga rättigheter,
              om att återanpassa personer till samhället och att de inte ska
              begå nya brott.
            </seg>
          </u>
          <u>
            <seg>
              Vi har drivit på arbetet med en ökad individualisering, och vi
              har drivit på ett arbete med narkotikasatsning, en utbildning
              som startade för tre år sedan, och möjligheter för sexualdömda
              att få behandling. Nu ger vi oss in på ett väldigt svårt område,
              nämligen behandling av psykopater. Allt detta och den förändring
              som vi nu driver mot en ökad individualisering är ju en förändring
              som vi inte har sett inom kriminalvården på 30-40 år. Man säger
              tyvärr många gånger att man alltid har gjort så här och alltid
              ska göra så. Tyvärr tycker jag att det också finns hos oppositionen.
              Men vi har ett mycket bra samarbete, inte minst med Folkpartiet.
              Jag skulle vilja höra lite om visionerna om kriminalvården. Det
              kanske finns ytterligare saker som vi är överens om.
            </seg>
          </u>
          <note type="speaker">
            Anf. 75 KARIN GRANBOM (fp):
          </note>
          <u>
            <seg>
              Herr talman! Det var härligt att höra den här lite mer resonerande
              tonen och insikten om att pengarna inte räcker. Den här interpellationen
              har jag väckt för att jag är så pass orolig över att pengarna
              inte räcker. Den dryga miljard som regeringen har varit så stolt
              över kommer inte att räcka långt. Det står helt klart för mig.
              Det kommer fortfarande att vara stora problem, även om man plussar
              på de 500 miljoner kronorna som är akuta. Kriminalvården går varje
              år in med enorma skulder som verkligen handlingsförlamar hela
              verksamheten. Det är oerhört svårt att bygga nytt. Man kan inte
              bygga nytt och göra nya satsningar för pengar som man inte har.
            </seg>
          </u>
          <u>
            <seg>
              Kriminalvården har nu fått justera upp sina beräkningar av hur
              många intagna de ska ha. Genom att vi får fler intagna måste det
              ju byggas för att det över huvud taget ska kunna bli en acceptabel
              nivå för dem som sitter inne. Den miljard som Thomas Bodström
              har pratat om kommer att gå rakt in till de resurser som behövs
              för att bygga nytt. Där slukas din miljard. Därför måste det till
              mera pengar.
            </seg>
          </u>
          <u>
            <seg>
              Man har också haft optimistiska beräkningar om besparingar. Det
              är mycket folk som får gå. Man sparar på allehanda saker. Jag
              nämnde bland annat inlåsningen. Det är konstigt att jag får svaret:
              Jag bryr mig inte så mycket om ifall det är klockan sju eller
              klockan åtta som de intagna måste stiga upp. Vi kanske har den
              längsta inlåsningen av de intagna i Europa. Det borde oroa ministern.
              Så länge de bara är inne i sin cell kommer de inte att rustas
              för ett bättre liv utanför fängelset.
            </seg>
          </u>
          <u>
            <seg>
              Men man har, som sagt var, justerat ned sina beräkningar på hur
              mycket man kan spara. Därmed måste man ha pengar att lägga ut
              i den vanliga verksamheten. Man måste också göra riktiga satsningar,
              inte de låtsassatsningar som vi har pratat om. Verksamheten är
              inte acceptabel i dag. De intagna har inte särskilt mycket att
              göra. Det finns massor med missbrukare. De fortsätter sitt missbruk
              inne på anstalterna. Av den senaste utredningen från Brå har jag
              fått veta att den narkotika som kommer in på anstalterna inte
              har minskat.
            </seg>
          </u>
          <u>
            <seg>
              Jag vill också prata om säkerhet. Det står klart för alla att
              vi måste göra satsningar på säkerhet. Det visade inte minst fjolårets
              katastrofer. Då sade du att säkerheten inte är någon kostnadsfråga.
              Står du bakom detta i dag också? Vad är det som ska köpas in,
              när ska det köpas in och för vilka pengar ska det köpas in? Ska
              det anställas personer som tar ett helhetsgrepp om säkerheten?
            </seg>
          </u>
          <u>
            <seg>
              Det är många frågor. Jag skulle bli glad om jag fick svar på
              huvudparten av dem.
            </seg>
          </u>
          <note type="speaker">
            Anf. 76 JEPPE JOHNSSON (m):
          </note>
          <u>
            <seg>
              Herr talman! Tänker justitieministern några nya tankar med anledning
              av Brås rapport? Justitieministern säger att det är effektivisering
              att hålla fångarna inlåsta en timme mer om dagen, att ge dem sovmorgon.
              Ursäkta, herr talman, jag vill inte vara ironisk, men skulle det
              då inte vara ännu effektivare att låta dem gå upp klockan nio
              i stället, om nu detta är en effektivisering?
            </seg>
          </u>
          <u>
            <seg>
              Herr talman! I min värld är detta inte någon effektivisering
              om man vill påverka fångarna till ett bra liv, att ge dem sovmorgon
              när de ska anpassa sig till samhället där vi kräver att de allra
              flesta av oss går upp i vettig tid.
            </seg>
          </u>
          <u>
            <seg>
              I sitt svar tar justitieministern också upp användningen av den
              elektroniska bojan och den utökade användningen av den. En majoritet
              beslutade förra veckan om att utöka. Det innebär att de som döms
              till upp till sex månaders fängelse kan få avtjäna sina straff
              med boja. Om vi tittar på 2003 års statistik ser vi att 11 % av
              dem som dömdes för grov misshandel fick under sex månaders fängelse
              och skulle kunna få elektronisk boja som straff. De som döms till
              två års fängelse, exempelvis för våldtäkt, kommer ut med fotboja
              efter tio månader.
            </seg>
          </u>
          <u>
            <seg>
              Herr talman! Interpellationen handlar om resurser till kriminalvården.
              Jag skulle inte ha tagit upp det här om ministern inte hade nämnt
              det i detta sammanhang. Jag måste se det som att ministern anser
              att detta är en effektivisering som ger resurser till att minska
              överbeläggningen på fängelserna.
            </seg>
          </u>
          <u>
            <seg>
              Jag vill fråga justitieministern: Är inte den utökade användningen
              av fotboja en släpp-fångarna-loss-det-är-trångt-reform? Har justitieministern
              möjligtvis planer på att införa någon form av halvtidsfrigivning?
            </seg>
          </u>
          <note type="speaker">
            Anf. 77 JOHAN PEHRSON (fp):
          </note>
          <u>
            <seg>
              Herr talman! Det är väldigt viktigt med samarbete, men jag kan
              konstatera att med den fantasilöshet och idélöshet som präglar
              den här regeringen på alla områden, inte minst rättsväsendet,
              är det klart att man måste söka stöd hos oppositionen för att
              få några goda förslag.
            </seg>
          </u>
          <u>
            <seg>
              När man observerar arbetet på den politiska avdelningen på Justitiedepartementet
              får man lätt intrycket av att det är professor Balthazars verkstad.
              Det händer någonting, och plötsligt modellerar man fram någon
              krishantering för detta. Vi såg det i somras när det skulle byggas
              en särskild ny säkerhetsanstalt. Vi sade att det behövs en säkerhetsanstalt,
              men den ska självklart byggas på något befintligt. Nu blev det
              så, för professor Balthazars egen lösning stötte på patrull. Det
              var ingen som hade förstått hur den skulle gå till.
            </seg>
          </u>
          <u>
            <seg>
              Ja, det här handlar om idéer och viljan att hjälpa människor
              som har handlat fel, människor som har skadat sig själva, skadat
              andra på vägen och riskerar att skada många fler i framtiden om
              man inte hjälper dem. Då tycker justitieministern att huruvida
              man går upp klockan sju eller åtta på morgonen inte spelar någon
              roll. Både justitieministern och jag har småbarn, så det är ju
              inga problem för oss i det fallet. Men när man går upp på morgonen
              spelar väl stor roll. Ska någon kunna återanpassas efter sju år
              på anstalt om man har gått upp klockan åtta varje morgon och gå
              ut och söka ett jobb där man kanske börjar jobba klockan sju?
              Det är ingen återanpassning. Det är en total institutionalisering
              av människor som går dem emot. Det tycker justitieministern inte
              spelar någon större roll.
            </seg>
          </u>
          <u>
            <seg>
              När det gäller regleringsbrevet skulle man kunna skriva stora
              saker om effektiviseringar. Arbetsdriften drar in 126 miljoner
              kronor. Den skulle med lite effektivisering och lite kraft kunna
              dra in det dubbla. Det är människor som sitter i fängelse. De
              ska jobba. De kan få en tia. De ska producera, och det ska kunna
              säljas.
            </seg>
          </u>
          <u>
            <seg>
              Justitieministern talar om att självhushållning är bra. Det är
              bara att besluta. Skriv i regleringsbrevet att om tre år ska anstalten
              ha 10, 15, 20 eller 25 %, varför inte hälften, självhushållning!
              De människor som är intagna måste ju lära sig att laga mat. De
              kan inte fortsätta att leva på restauranger om de ska ha ett hederligt
              jobb när de blir frigivna och förhoppningsvis återanpassas, för
              sin egen skull men inte minst för samhällets skull.
            </seg>
          </u>
          <note type="speaker">
            Anf. 78 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag tror att interpellationsdebatterna blir något
              bättre om man citerar rätt och kanske lyssnar något på vad de
              andra säger. Jag sade att jag tyckte att frågan om ifall man ska
              väckas kl. 7 eller kl. 8 är en fråga för kriminalvården. Därmed
              inte sagt att den inte är viktig, utan det är fråga om vem som
              ska styra den, och detta vidhåller jag.
            </seg>
          </u>
          <u>
            <seg>
              Det blir upprepningar här, men jag vill säga igen att effektiviseringar
              handlar om framför allt tre saker. Det handlar om att man går
              till en myndighet, det handlar om att man ska se till att man
              får bättre hyresavtal och det är ganska mycket pengar och det
              handlar om att personalen ska jobba jämnt fördelat på olika anstalter
              och under de tider då den behövs bäst. Precis samma diskussion
              förde vi inom polisen för några år sedan, och nu har vi samma
              diskussion inom kriminalvården.
            </seg>
          </u>
          <u>
            <seg>
              Man måste kunna hålla två tankar samtidigt i huvudet, nämligen
              att man ökar satsningen och att man effektiviserar. På så sätt
              frigörs det mer resurser.
            </seg>
          </u>
          <u>
            <seg>
              Jag får också upprepa att budgetförhandlingar nu kommer att påbörjas.
              Vi vet inte vad det handlar om det är lite för tidigt att säga.
              Om vi kommer fram till någonting här under året och oppositionen
              anser att det är för lite så är det naturligt att vi för en diskussion
              om det. Men låt oss vänta till det tillfället. Vi är ju inte riktigt
              där än.
            </seg>
          </u>
          <u>
            <seg>
              Jag har en kort fråga. Var står Folkpartiet när det gäller elektronisk
              fotboja? Det vore ganska intressant att höra det, och jag hoppas
              att jag får svar.
            </seg>
          </u>
          <u>
            <seg>
              Till dess kan jag berätta om att självhushållningen har ökat
              runtomkring. Vi tror mycket på den idén, för det är passiviserande
              att inte göra mer saker själv. Det ser man när man besöker olika
              anstalter. Det är i den riktningen vi arbetar. Det gäller också
              den ökade individualisering som nu finns.
            </seg>
          </u>
          <u>
            <seg>
              Vi kommer som sagt att fortsätta att bedriva det här arbetet.
              Det handlar om ekonomi, men långt ifrån bara om det, vilket också
              Björn Eriksson noga underströk. Det handlar om att förbättra säkerheten.
              Vi har vidtagit fler åtgärder än jag tror att någon regering någonsin
              har gjort, med de lagstiftningsförändringar som har gjorts och
              med det arbete med en ny säkerhetsanstalt som påbörjades under
              förra året.
            </seg>
          </u>
          <u>
            <seg>
              Jag vill också understryka att det förslag som har kommit handlar
              om de tankar som vi hade från början. Det är positivt att vi sedan
              också får stöd av en oberoende utredare som Björn Eriksson har
              varit i det här fallet.
            </seg>
          </u>
          <u>
            <seg>
              Det är alltså många förändringar på gång. Jag efterlyste lite
              visioner vid förra tillfället som jag gjorde de här kommentarerna.
              Jag fick inga visioner, men kanske jag får en möjlighet till det
              nu i det sista inlägget.
            </seg>
          </u>
          <note type="speaker">
            Anf. 79 KARIN GRANBOM (fp):
          </note>
          <u>
            <seg>
              Herr talman! Jag kan rekommendera Thomas Bodström att han läser
              vår motion. Den är full av många förslag. Våra visioner finns
              där.
            </seg>
          </u>
          <u>
            <seg>
              Jag kan använda mina två minuter till att berätta om annat. Jag
              kan naturligtvis berätta om var vi står i frågan om fotboja. Det
              hade varit bra om ministern hade varit här och dessutom läst protokollen
              så att han fick reda på vad vi egentligen tyckte och om han tänkt
              över vilka argument vi har för det.
            </seg>
          </u>
          <u>
            <seg>
              Vi har sagt ja till att man i slutet av ett fängelsestraff ska
              kunna gå på IÖV. Det är ett bra sätt att slussas ut. Men vi har
              sagt nej till att fängelsestraff upp till sex månader ska kunna
              omvandlas i sin helhet till fotboja. Vi tycker att det ska vara
              klarhet i påföljderna. I så fall skulle intensivövervakning vara
              en självständig påföljd som domstolarna kan döma till.
            </seg>
          </u>
          <u>
            <seg>
              Det är bra att ministern har kommit till insikt om att vi har
              problem i kriminalvården och att resurserna spelar roll. Vi ligger
              back med nästan en halv miljard redan i dag. Det är dåligt med
              likviditeten. Det är svårt att betala ut löner och hyra redan
              i vår. Det är tomt på kontot, och det handlingsförlamar den ledning
              vi har i dag. Det beror mycket på att regeringen har haft dålig
              framförhållning och dålig planering. Styrningen har inte fungerat,
              och inte ledningen heller. Man har inte satt upp några mål, och
              då kan man inte heller kontrollera att de har följts.
            </seg>
          </u>
          <u>
            <seg>
              Du borde ta ett snack med Göran Persson här i vår, justitieministern,
              och se till att de här extra miljonerna kommer redan nu. Ni borde
              justera upp anslagen för de närmaste åren och investera några
              slantar i en konsult som kan lära er målstyrning. Läget är akut.
              Situationen är synnerligen allvarlig.
            </seg>
          </u>
          <note type="speaker">
            Anf. 80 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag beklagar att jag inte alltid kan komma ihåg
              exakt var de borgerliga partierna står i olika frågor. Det är
              ofta så att man får fyra olika svar från det som man nu kallar
              alliansen. Här har ni nu en utmärkt möjlighet att fortsätta de
              diskussionerna. Jag skulle gärna vilja vara med när ni diskuterar
              om det här ska avskaffas eller inte vid en eventuell borgerlig
              regering.
            </seg>
          </u>
          <u>
            <seg>
              Det var helt enkelt av nyfikenhet som jag ställde frågan. Jag
              kunde naturligtvis ha kollat i protokollet, men jag är ledsen
              att jag inte alltid kan komma ihåg vad de fyra olika partierna
              står för.
            </seg>
          </u>
          <u>
            <seg>
              Vi får alltså återkomma i diskussionen om ekonomin. Vi är överens
              om mycket. Jag tycker att det har varit en bra debatt. Trots allt
              talar vi om den situation som finns, och vi är överens om att
              det behövs fler platser. De byggs nu. Vi är överens om att säkerheten
              behöver förstärkas i och med det förändrade tillvägagångssätt
              som vi såg under förra året. Det var en förändring och något som
              inte hade skett på 13 år, även om rymningarna hade minskat. Det
              hela känns positivt, tycker jag. Jag har tyckt att det har funnits
              en ganska svajande inställning till det här med säkerhetsanstalt,
              herr talman. Just i den här frågan handlar det om Sveriges säkerhet,
              och då är det bra att vi är överens över blockgränserna.
            </seg>
          </u>
          <u>
            <seg>
              Vi får återkomma i en kanske lite mer ideologisk diskussion om
              hur kriminalvården ska bedrivas i framtiden. Om vi ser vad som
              har skett under de senaste åren och ser på hur narkotikasatsningen
              har genomförts med ökad kontroll men också med ökad möjlighet,
              till exempel vid Högsboanstalten, med självhushållning och med
              det arbete som nu bedrivs inom Kriminalvårdsutredningen så ser
              vi att det är en spännande förändring inom kriminalvården. Den
              handlar om mycket, mycket mer än bara ekonomi även om det är nog
              så viktigt. Det vill jag understryka.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2004/05:336 om resurserna inom Polisen
          </note>
          <note type="speaker">
            Anf. 81 Justitieminister THOMAS BODSTRÖM (s):
          </note>
          <u>
            <seg>
              Herr talman! Torkild Strandberg har ställt tre frågor till mig
              som alla rör polisens resurser. Inledningsvis frågar han vad jag
              avser att göra för att riksdagens beslutade anslagsförstärkning
              till polisen ska bli verklighet. Torkild Strandberg frågar också
              vad jag avser att göra för att nyrekryteringen till polisen ska
              kunna fullföljas utan att detta drabbar annan verksamhet eller
              civilanställd personal. Slutligen frågar han vad jag avser att
              göra för att undvika ett system där varje års anslag måste förbrukas
              till sista kronan eftersom det annars dras in av regeringen.
            </seg>
          </u>
          <u>
            <seg>
              Som så många gånger tidigare upprepar jag återigen att regeringen
              har satsat och satsar stora pengar på polisen, vilket inte kan
              ha undgått Torkild Strandberg. Sedan år 2001 har polisens anslag
              ökat med ca 2,2 miljarder kronor. I budgetpropositionen för 2005
              har regeringen utöver de tidigare satsningarna aviserat en anslagshöjning
              med nästan 1,2 miljarder kronor fram till utgången av år 2007.
              Den senaste prognosen från polisen visar att ekonomin förbättras,
              och målsättningen om att 4 000 poliser utbildas under mandatperioden
              ligger fast.
            </seg>
          </u>
          <u>
            <seg>
              Torkild Strandberg skriver i sin interpellation att polisens
              anslagssparande från år 2004 och 0,6 % av anslaget för år 2005
              har dragits in av regeringen. Jag kan bara säga att Torkild Strandberg
              har fel i sina påståenden. Regeringen har beslutat att flertalet
              myndigheters anslagssparande för 2004 och 0,6 % av anslaget för
              2005 ska ställas till regeringens disposition. Det innebär inte
              att det har skett några indragningar eftersom pengarna ligger
              kvar på respektive anslag. Regeringen har en skyldighet att vidta
              åtgärder om det finns en risk att ett beslutat tak för statens
              utgifter kommer att överskridas. Till skillnad från de borgerliga
              partierna tar regeringen ansvar för den ekonomiska politiken och
              det är skälet till att vi valt att ställa en del av polisens anslag
              till regeringens disposition.
            </seg>
          </u>
          <u>
            <seg>
              Jag kan inte se att det skulle vara några problem med den statliga
              budgetprocessen, som det framhålls i interpellationen. Det är
              helt enkelt inte korrekt att myndigheterna måste förbruka sina
              anslag för att regeringen inte ska dra in pengarna.
            </seg>
          </u>
          <u>
            <seg>
              Regeringen har genom de kraftiga resurstillskotten sett till
              att polisens förutsättningar att bedriva verksamheten är goda.
              Nyrekryteringen till polisen kan därför genomföras som planerat
              utan att det drabbar övrig verksamhet.
            </seg>
          </u>
          <note type="speaker">
            Anf. 82 TORKILD STRANDBERG (fp):
          </note>
          <u>
            <seg>
              Herr talman! Jag vill inleda med att tacka justitieministern
              för svaret, där han åter talar om de massiva satsningar på polisen
              som regeringen påstår sig göra.
            </seg>
          </u>
          <u>
            <seg>
              Vi kan ta polisen i Skåne, den del av landet som jag kommer ifrån,
              som exempel på hur satsningarna fungerar i verkligheten.
            </seg>
          </u>
          <u>
            <seg>
              Förra året sparade och gnetade polisen i Skåne ihop ett överskott
              på 66 miljoner kronor. Man vände och vred på varenda krona, och
              på så sätt fick man ihop sina 66 miljoner i överskott. Pengarna
              skulle användas i år till löner åt de nya poliser som vi i Skåne
              har väntat så länge på.
            </seg>
          </u>
          <u>
            <seg>
              Den 22 december 2004 beslutar så regeringen att dra in det överskott
              som polisen i Sverige och i Skåne har samlat ihop. En vecka före
              årsskiftet försvinner finansieringen för polissatsningen. Menar
              justitieministern att det är ett ansvarsfullt ledarskap? Är det
              att ge polisen rimliga förutsättningar att planera sin verksamhet?
            </seg>
          </u>
          <u>
            <seg>
              Jag skulle vilja fråga justitieministern vad han ger för råd
              till länspolismästaren i Skåne. Ska han strunta i budgeten och
              köra sin verksamhet med underskott nästa år? Ska han låta bli
              att anställa de poliser vi har längtat så efter? Ska vi säga upp
              lokaler i Skåne? Ska vi avskeda civilanställd personal? Vad är
              justitieministerns råd till länspolismästare Anders Danielsson
              i Skåne? Hur ska han få sin budget att gå ihop?
            </seg>
          </u>
          <u>
            <seg>
              På det här sättet, som det ser ut i Skåne, ser det ut i hela
              landet. Jag har här ett brev som har skickats till justitieministern
              från länspolismästaren och länspolisstyrelsen i Halland. Det är
              bland annat undertecknat av Thomas Bodströms partikamrat Åke Eliasson,
              som är vice ordförande i polisnämnden. Polisstyrelsen i Halland
              undrar hur man ska få ihop pengarna. Hur ska man få ihop pengar
              som ska täcka lönerna för de nya poliser som förväntas komma till
              Halland 2005? Vad ska man dra in på för att täcka lönerna? Vad
              är rådet till partikamrat Åke Eliasson i Halland och länspolismästaren?
            </seg>
          </u>
          <u>
            <seg>
              I Stockholm, för att ta ett tredje exempel, lider man av ganska
              svår polisbrist. Man har redan tvingats tacka nej till 38 utlovade
              poliser eftersom regeringen har dragit in finansieringen av dessa.
              Polisstyrelsen i Stockholm ser inga möjligheter att göra andra
              besparingar för att kompensera polisen för de indragna medlen.
            </seg>
          </u>
          <u>
            <seg>
              Min fråga till justitieministern är alltså: Vad är rådet till
              länspolismästaren i Skåne, länspolismästaren i Halland och länspolismästaren
              i Stockholm, som alla är oroliga för hur de ska få sin budget
              att gå ihop nästa år? Hur ska man få ihop pengar till löner för
              de poliser man nu anställer?
            </seg>
          </u>
          <note type="speaker">
            Anf. 83 JOHAN PEHRSON (fp):
          </note>
          <u>
            <seg>
              Herr talman! Vi måste nog göra detta väldigt, väldigt tydligt
              för vår justitieminister: I den här salen, strax före juletid,
              beslutar den här riksdagen om en satsning på svensk polis på 100
              miljoner kronor. Det var fullsatt i alla fall före jul, herr talman,
              brukar det ju vara mycket folk här. Vi beslutar detta. Folkpartiet
              säger att det är alldeles för lite, men vi är glada över att det
              åtminstone inte är några besparingar. Det blir 100 miljoner kronor.
              Det är väldigt lite; budgeten för svensk polis är ju närmare 15
              miljarder. Vi är dock glada att den så kallade svampen, Thomas
              Bodström och hans kompisar i Vänsterpartiet och Miljöpartiet,
              tycker att polisen är värd 100 miljoner.
            </seg>
          </u>
          <u>
            <seg>
              Men sedan händer någonting. Sedan går det sex dygn. Då beslutar
              justitieminister Thomas Bodström och hans regering att svensk
              polis ska fråntas 300 miljoner kronor i första hand. Det var Thomas
              Bodström. Sedan kommer Pär Nuder och tar 90 miljoner kronor som
              man inte får använda. Det är ungefär som att ha pengarna på ett
              skogskonto: Du kan inte ta ut dem och köpa glass för dem, utan
              pengarna är låsta.
            </seg>
          </u>
          <u>
            <seg>
              Vi beslutar om en satsning på 100 miljoner, och så gör regeringen
              denna indragning. Det går sex dagar det är drygt hundra timmar
              och så har man bytt åsikt! Och så står man och pratar om satsningar
              för 2005! Det är ju bedrägeri! Man får inte göra så!
            </seg>
          </u>
          <u>
            <seg>
              Än värre är detta med anslagssparandet. Det finns något som heter
              polisekonomi. När jag reser runt i Polis-Sverige möter jag människor
              som sliter och gnetar för att försöka få ihop budgeten mycket
              ambitiösa ekonomiansvariga, mycket ambitiösa polischefer på våra
              myndigheter som försöker spara. Någon hade sparat ihop 3 miljoner.
              Någon hade sparat ihop 5 miljoner. Det skulle man satsa på att
              anställa en liten extra polis i juni, eller kanske två poliser.
              Men de pengar man sparat ihop snodde Thomas Bodström. Nu står
              man där och ska klara sig. Pengarna skulle dessutom användas till
              olika investeringsprojekt och till retroaktiva lönekostnader för
              löneavtalet, och nu måste man spara.
            </seg>
          </u>
          <u>
            <seg>
              Jag har varit i Blekinge nyligen. Jag har varit i Norrbotten,
              i Örebro och i Jönköping. Överallt säger man: Vi måste anställa
              fler nya poliser. Men vi måste också se över vår utbildning det
              är väl inte särskilt bra i en tid, herr talman, när alla pratar
              om bemötandefrågor inom polisen, vare sig det handlar om brottsoffer
              eller människor som är gripna.
            </seg>
          </u>
          <u>
            <seg>
              Man pratar om att man måste säga upp lokaler. Det låter ju inte
              så farligt, som om det gällde att göra hittegodset lite mindre,
              men vi pratar om polisstationer! Denna utveckling försöker sedan
              regeringen klä i att vi inte behöver ha några polisstationer i
              Sverige, utan det viktiga är att man åker runt, runt i radiobil.
              Men polisstationer spelar roll för polisverksamheten och den lokala
              närvaron. Nu lägger man ned dessa, inte för att polisen på orten
              inte vill ha någon polisstation utan för att man ska spara pengar.
            </seg>
          </u>
          <u>
            <seg>
              Det tredje är att man gör sig av med civilanställd personal.
              I Norrbotten gjorde man sig av med 1314 årsarbetskrafter förra
              året. Det innebär att de nya poliserna får sätta sig och skriva
              maskin för att Thomas Bodström ska kunna säga att det har kommit
              nya poliser. Men vi har inte fått några nya poliser; vi har fått
              nya människor som skriver maskin och sköter viktiga administrativa
              uppgifter i stället för att vara ute på gatorna, förebygga brott,
              klara upp brott och utreda det som man inte kan klara upp direkt.
            </seg>
          </u>
          <u>
            <seg>
              Detta är ingen experimentverkstad för Socialdemokraterna, Miljöpartiet
              och Vänstern! Vi pratar om svenskt rättsväsende, medborgarnas
              grundläggande trygghet, och så leker regeringen några väldigt
              konstiga sällskapslekar där man först lovar 100 miljoner, varsågod,
              och så går det sex dagar och så drar man in 390 miljoner. Det
              är inga satsningar!
            </seg>
          </u>
          <u>
            <seg>
              Thomas Bodström har lovat satsningar för kommande år, men vem
              ska tro på Thomas Bodström? Vilken polis ska spara pengar? Det
              är ju lika bra att bränna dem, för annars kommer Bodström med
              svarta handskar och tar dem.
            </seg>
          </u>
          <note type="speaker">
            Anf. 84 Justitieminister THOMAS BODSTRÖM (s):
          </note>
          <u>
            <seg>
              Herr talman! Det enda som var korrekt i Johan Pehrsons beskrivning
              var att det ska vara väldigt, väldigt tydligt.
            </seg>
          </u>
          <u>
            <seg>
              Det blir lite tjatigt att upprepa detta, men jag blir tvungen
              till det. Saken är att det var ett överskott på 350 miljoner kronor
              för polisen 2004. Då säger regeringen att det här behöver vi för
              att det ska stå till disposition. Anledningen är att i motsats
              till vad borgerliga politiker i fyra års tid har sagt och där
              bör man kanske idka ett minimum av självkritik har polisen haft
              ett överskott fyra år i rad.
            </seg>
          </u>
          <u>
            <seg>
              Jag har i denna talarstol vid många tillfällen debatterat detta
              med borgerliga politiker Johan Pehrson, Torkild Strandberg och
              andra. Gång på gång har man sagt: Det här räcker inte för att
              anställa poliser. Det kommer att bli arbetslösa poliser. Gång
              på gång har man haft fel. Det är bara att titta på fakta. Bör
              man inte för att undvika politiskt självplågeri vara lite mer
              försiktig när vi nu går in på femte året och det blir fler poliser
              för femte året?
            </seg>
          </u>
          <u>
            <seg>
              Vad är då fakta? Ja, som sagt har det varit ett överskott fyra
              år i rad. Under de år som jag har arbetat har det blivit nästan
              1 300 fler poliser netto. Det Johan Pehrson säger om att de civilanställda
              blivit färre är alldeles felaktigt. Över 500 fler civilanställda
              har det blivit. Det är alltså sammanlagt 1 800 anställda inom
              polisen.
            </seg>
          </u>
          <u>
            <seg>
              Varje morgon som Johan Pehrson har vaknat under de här åren har
              han kunnat konstatera: Tänk, nu har det blivit en polis till netto
              i Sverige, om man räknar ihop vanliga poliser och civilanställda.
              Aldrig någonsin i modern tid, skulle jag vilja påstå, har det
              gjorts en sådan ökning. Ändå står vi och diskuterar en ökning
              av antalet poliser.
            </seg>
          </u>
          <u>
            <seg>
              Det finns ju så många andra saker. Jag vill verkligen säga att
              det finns många saker som kan förbättras. Men är det någonting
              vi har gjort är det väl att se till att det har blivit fler poliser,
              också i Skåne. Det är bara att titta på verkligheten. De här poliserna
              finns.
            </seg>
          </u>
          <u>
            <seg>
              Detta kommer också att fortsätta. Jag säger inte att det löser
              alla problem, långt ifrån. Men låt mig uttrycka min förvåning
              över att jag återigen, för femte året, står och berättar om de
              här sakerna. Nog kan det vara tjatigt att höra om detta, men jag
              är ändå tvungen att korrigera de felaktiga beskrivningar som görs
              när det gäller satsningarna på polisen.
            </seg>
          </u>
          <u>
            <seg>
              Sedan vill jag som sagt understryka att detta inte löser alla
              saker. Det behövs mycket mer. Vi har ett ansvar utöver dessa satsningar
              på polisen. Vi har ett ansvar för att se till att de får bra redskap
              för att kunna klara upp fler brott. Vi är inte nöjda när det gäller
              uppklaringen av vardagsbrottslighet grova brott är svensk polis
              väldigt bra på. Där arbetar vi tillsammans med arbetsgivare och
              fack men naturligtvis också på lagstiftningsområdet med en utökning
              av DNA-register, med en större möjlighet till lagring av trafikdata
              och mycket annat.
            </seg>
          </u>
          <u>
            <seg>
              Jag vill alltså verkligen understryka att det inte bara handlar
              om polisens ansvar, resurser och anställda inom polisen. Men jag
              blir förvånad över att det är just detta den här interpellationen
              tar upp, även om det naturligtvis är väldigt lätt att bara slänga
              tillbaka faktauppgifter på det sätt som jag nu gör.
            </seg>
          </u>
          <u>
            <seg>
              Jag efterlyser som sagt ett litet mått av självkritik. Gå gärna
              tillbaka till era interpellationer. Gå gärna tillbaka till era
              påståenden om att det inte ska räcka. Ni kan då konstatera att
              ni faktiskt haft fel gång efter annan när det gäller den här saken.
            </seg>
          </u>
          <u>
            <seg>
              Polisen har till skillnad mot så många andra faktiskt den förmånen
              att de som utbildas får jobb. Varenda polis som utbildats har
              fått jobb. Det är ganska unikt. Det är ganska få yrken där man
              garanterat får jobb när man gått en utbildning. Men varenda polis
              som har utbildats har fått jobb. Och så kommer det att vara med
              det mål vi har satt, nämligen att det ska utbildas 4 000 poliser
              den här mandatperioden. Vi kan se att det kommer att klaras och
              att varenda polis kommer att få jobb.
            </seg>
          </u>
          <u>
            <seg>
              Men det räcker inte att vi bara får fler poliser. Vi måste se
              till att de används på bästa sätt. Det gör man också ute i de
              olika länen, där man hela tiden gör förbättringar. Men man hamnar
              naturligtvis många gånger i dessa sifferdiskussioner, vilket knappast
              gagnar Polisens utveckling men givetvis är ett visst nöje för
              mig att få berätta om de satsningar som vi har gjort.
            </seg>
          </u>
          <note type="speaker">
            Anf. 85 TORKILD STRANDBERG (fp):
          </note>
          <u>
            <seg>
              Herr talman! Man hör ofta justitieministern beklaga sig över
              att han måste prata om de satsningar han påstår sig göra på Polisen.
              Justitieministern borde fundera över att orsaken kanske är att
              han inte är särskilt trovärdig. Miljardsatsningar under 90-talet,
              talar justitieministern om.
            </seg>
          </u>
          <u>
            <seg>
              Jag har bett riksdagens utredningstjänst ta reda på hur det står
              till med antalet polisstationer i Sverige. 16 av 21 polismyndigheter
              har svarat. Den uppräkning jag har här, tre tätskrivna A4-sidor,
              visar att 106 polisstationer har lagts ned av Thomas Bodström
              och hans företrädare sedan 1994 106 polisstationer. Det är ett
              ganska dystert facit för rättstryggheten ute i landet. 106 platser
              i Sverige har förlorat en polisstation som symboliserade trygghet
              och kunde bidra till tryggheten ute i Sverige. 106 polisstationer,
              Thomas Bodström, är facit av tio års socialdemokratiskt maktinnehav
              på Justitiedepartementet. Detta är en del av satsningen.
            </seg>
          </u>
          <u>
            <seg>
              Vi har också frågat hur det ser ut framöver i landet, hur det
              ska gå till att anställa alla de poliser som justitieministern
              talar om. Blekinge svarar att man kommer att säga upp civilanställda.
              Gotland kommer att säga upp civilanställda. Halland står inför
              nedskärningar i verksamheten. Kalmar minskar antalet civilanställda.
              Kronoberg svarar att en ökning av anslagen är helt nödvändig för
              att över huvud taget kunna anställa poliser. Skåne vet inte hur
              finansieringen ska gå till, men man förväntar sig att minst säga
              upp civilanställda. Stockholm har tackat nej till 38 poliser redan.
            </seg>
          </u>
          <u>
            <seg>
              Jag vill återkomma till det här, Thomas Bodström. Vad är ditt
              råd till länspolismästaren i Skåne? Hur ska han göra för att få
              ihop till löner till de 70 poliser som har kommit sedan januari?
              Poliser vill ha betalt för sitt jobb. Hur ska han göra? Ska han
              köra budgeten med underskott? Ska han stänga fler lokaler än man
              redan har gjort? Ska man säga upp mer civilanställd personal?
              Det finns polisdistrikt i Sverige där man resonerar om hur långt
              man får köra med bilen därför att bensinen är så dyr och blir
              en sådan påfrestning på budgeten.
            </seg>
          </u>
          <u>
            <seg>
              Detta är priset för att Thomas Bodström satsar på polisen. Om
              detta är en satsning, Thomas Bodström, måste jag säga att vi bävar
              inför den dag man måste spara lite.
            </seg>
          </u>
          <note type="speaker">
            Anf. 86 JOHAN PEHRSON (fp):
          </note>
          <u>
            <seg>
              Herr talman! Jag är mycket förvånad över att inte Thomas Bodströms
              partisekreterare, Marita Ulvskog, har dykt upp med sina bannbullor
              någonstans på polisområdet också. Det finns ju ansvariga inom
              Polisen som säger sanningen.
            </seg>
          </u>
          <u>
            <seg>
              Läs en tidning! Lyssna på länspolismästarna! Lyssna på dem noga,
              Thomas Bodström. Lyssna på den ekonomiansvariga på Rikspolisstyrelsen!
              Det finns endast resurser till en tredjedel av de utlovade satsningarna.
              Det säger hon. Och det är sanningen. Men då kanske vi ska skicka
              ut åsiktspolisen Marita Ulvskog och säga: Så där får man inte
              säga, för du talar inte till fördel för Socialdemokraterna. I
              Sverige ska alla tala för Socialdemokraterna. Det är den verklighetsbild
              som finns, och den verklighetsbilden är ju falsk, Thomas Bodström.
            </seg>
          </u>
          <u>
            <seg>
              Jag ska säga att jag tycker att du och regeringen har varit jätteduktiga
              på att se till att vi har en utbildning nu där 1 000 nya poliser
              utbildas varje år. Men det blir ju inte 1 000 nya poliser netto.
              Det kan man ibland höra att justitieministern glider lite på,
              för det låter mycket bättre. Det kommer en gigantisk ålderstopp.
              Det gör att vi måste ha den här situationen. Det är bra, men det
              är helt okontroversiellt. Det vi vill är att människor ska kunna
              få jobb som poliser också och inte bara utbildas.
            </seg>
          </u>
          <u>
            <seg>
              Jag har fått en mängd papper som jag måste överlämna till justitieministern
              senare. Det är från ekonomibyrån på Rikspolisstyrelsen där man
              pekar på att med de förutsättningar som man nu har givits kommer
              man inte att kunna tillgodose de behov som finns för att utveckla
              personalens kompetens. Jag tycker att det är viktigt med kunniga
              poliser och en god arbetsmiljö. Jag vill inte ha fler sjukskrivna
              poliser än i dag. En bra utrustning, ja, det kan man väl ställa
              till deras förfogande som ska jobba med detta svåra uppdrag. Detta
              går inte, säger man från Rikspolisstyrelsens ekonomibyrå. Tror
              Thomas Bodström att de ljuger?
            </seg>
          </u>
          <u>
            <seg>
              Slutligen, herr talman, hävdar Folkpartiet att om man säger sig
              satsa 100 miljoner och sedan drar in 390 miljoner sex år senare
              blir det ett netto som inte är någon satsning utan en ren besparing.
            </seg>
          </u>
          <note type="speaker">
            Anf. 87 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag vet att Johan Pehrson egentligen vet hur det
              ligger till, att det just är fråga om disposition. Därför ska
              jag inte förklara det för honom. Jag vet att du känner till skillnaden.
              Om någon läser protokollet vill jag understryka att detta beror
              på att det var ett överskott på 350 miljoner, och det står till
              regeringens disposition.
            </seg>
          </u>
          <u>
            <seg>
              Det har också kommit glädjande siffror som visar att Polisens
              ekonomi är betydligt bättre framöver än man först trott. Men vi
              kommer, som sagt, att fortsätta den här satsningen med 1,2 miljarder,
              och vi kommer liksom tidigare att se till att de poliser som utbildas
              också får arbete.
            </seg>
          </u>
          <u>
            <seg>
              Jag tycker också att det är viktigt att man ute i länen utvecklar
              sitt arbete. Jag tycker inte att det ska handla om att det ska
              symbolisera trygghet. Jag tycker att det ska vara trygghet. Jag
              har inga invändningar mot att man i län där det finns polisstationer
              som kanske har öppet några timmar på en tisdagseftermiddag lägger
              samman dem med andra stationer för att effektivisera arbetet.
              Det har ingenting med brottsbekämpning att göra.
            </seg>
          </u>
          <u>
            <seg>
              Poliser ska arbeta, de ska vara ute bland människor. Det är trygghet.
              Och det är trygghet vi ska ha, inte en symboliserad trygghet.
              Vi ska ha poliser som är ute på de tider som bäst behövs. Där
              har vi sett en mycket bra förändring och förbättring bland poliserna.
              De arbetar nu i mycket större utsträckning när de bäst behövs,
              det vill säga fredags- och lördagskvällar och kanske andra tider
              på dygnet då de framför allt behövs.
            </seg>
          </u>
          <u>
            <seg>
              Det här ska vi inte stoppa, Torkild Strandberg. Vi ska fortsätta
              att utveckla polisens arbete. Vi ska inte tro att det samhälle
              som fanns för länge sedan är exakt samma som nu. Vi ska inte tro
              att inte polisen också ska använda sig av den tekniska utvecklingen
              i allt från att göra polisanmälningar till kommunikation mellan
              de olika länen. Vi ska driva det arbetet framåt.
            </seg>
          </u>
          <u>
            <seg>
              Det är bara att hoppas på att få möjlighet att göra det även
              framöver, för det vore fullständig katastrof om det här nu skulle
              stanna av och man skulle säga att nu ska vi inte göra några som
              helst förändringar inom Polisen. Det ska vara exakt som det har
              varit. Visserligen har samhället förändrats, visserligen har brottsligheten
              förändrats, men vi ska symbolisera trygghet.
            </seg>
          </u>
          <u>
            <seg>
              Nej, Torkild Strandberg, jag tycker att du ska berätta sanningen
              för länspolismästarna. Jag träffar ju länspolismästarna regelbundet.
              Vi har väldigt bra diskussioner. De känner till hur det ligger
              till med satsningen på Polisen. De tar upp frågor som, det vill
              jag understryka, inte på något sätt innebär att det alltid är
              bra. De tar upp frågor inom lagstiftningen som borde vara högaktuella
              för riksdagsmän, därför att här finns saker som vi kan göra för
              Polisen utöver den satsning som vi har gjort.
            </seg>
          </u>
          <u>
            <seg>
              Vi har naturligtvis också en mycket nära dialog med Rikspolisstyrelsen
              om budgetläget. Och jag vill säga att när det nu visar sig att
              det är betydligt bättre än man tidigare har sett är det inte någon
              kritik mot RPS. Det är svårt att exakt beräkna en budget på bortåt
              15 miljarder kronor. Nu har det varit överskott fyra år i rad,
              det är klart att det skulle ha kunnat vara så att det halkade
              några miljoner på andra sidan. Men det som är viktigt att understryka
              är att det vi har sagt också gäller. De satsningar vi har gjort
              står vi för. Det är att utbilda 1 000 poliser varje år, och det
              är jag väldigt noga med att säga att det är det som det handlar
              om. Nettoökningen sedan den här satsningen började är, som jag
              sade tidigare, tillsammans med de civilanställda faktiskt netto
              en polis per dag, med råge.
            </seg>
          </u>
          <u>
            <seg>
              Jag tror nog att vi så småningom kommer att få se andra diskussioner.
              Det behövs andra diskussioner än denna sifferexercis, även om
              det som sagt känns bra att kunna säga saker som visar de satsningar
              som vi har gjort. Men det känns också som om det finns mycket
              annat där vi verkligen behöver ha ordentliga debatter och diskussioner
              i stället för de självklara fakta som ändå finns, där man faktiskt
              kan räkna varenda krona och varenda polis i Sverige. Jag ser fram
              emot de spännande debatterna.
            </seg>
          </u>
          <note type="speaker">
            Anf. 88 TORKILD STRANDBERG (fp):
          </note>
          <u>
            <seg>
              Herr talman! Det blir tydligen inga svar. Någon har planerat
              att 66 miljoner kronor, som man sparade och gnetade ihop under
              fjolåret, skulle användas för att betala löner. De tog Thomas
              Bodström och använde för något annat. Han kallar det för att ta
              ansvar för statsbudgeten. Jag vill så här inom parentes nämna
              att den regering som Thomas Bodström är en del i för den dagliga
              verksamheten i vårt land varje år lånar i runda tal 40 miljarder.
              Så var det med det ansvaret.
            </seg>
          </u>
          <u>
            <seg>
              Länspolismästaren och hans styrelse i Skåne vände förra året
              på varenda krona, snålade på bensinen, sade upp lokaler och civilanställda
              för att få råd med en jätteviktig polissatsning. De får ett par
              dagar innan julafton veta att det inte blir så. Då kan man från
              en ansvarig minister förvänta sig ett svar på vad man ska göra
              i stället. Vad ska Anders Danielsson göra för att betala de 70
              nya polisernas löner? Vi är helt överens om att de 70 poliserna
              är bra. De är rent av nödvändiga och efterlängtade, men hur ska
              deras löner betalas? Ska Anders Danielsson dra över på kontot,
              precis som Thomas Bodström gör i regeringen? 40 miljarder i hans
              fall. Ska Anders Danielsson göra av med 66 miljoner för mycket?
              Ska han säga upp fler lokaler? Ska han avskeda civilanställd personal?
              Vad ska han göra, Thomas Bodström? Det är en lätt uppgift att
              här tala om satsningar som du tvingar någon annan att betala för.
              Vad ska länspolisstyrelsen i Skåne göra för att få råd med våra
              viktiga poliser?
            </seg>
          </u>
          <note type="speaker">
            Anf. 89 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag har sagt detta tidigare och det blir en viss
              upprepning. Johan Pehrson kan väl förklara för Torkild Strandberg
              vad det innebär att ha pengar till disposition. Jag vet att du
              känner till det. Det handlar alltså om att det var ett överskott
              på 350 miljoner. Jag vill understryka det.
            </seg>
          </u>
          <u>
            <seg>
              Jag kan till min glädje konstatera att länspolismästarna uttrycker
              en stor glädje över de satsningar som görs när vi träffas. De
              kan konstatera det. Det är helt andra frågor vi brukar diskutera,
              till exempel rättsväsendets utveckling och flera av de åtgärder
              som efterlyses av polisen. När det gäller den här saken kan de
              och vi vara trygga.
            </seg>
          </u>
          <u>
            <seg>
              Sedan finns det andra saker. Vi lever i en värld där också brottsligheten
              förändras. Då gäller det, Strandberg, att förändra polisarbetet
              och inte tro att man alltid ska göra som man alltid har gjort.
              De som tjänar på det är de kriminella. Det vill vi inte medverka
              till.
            </seg>
          </u>
          <u>
            <seg>
              Vi ska fortsätta arbetet. Vi ska fortsätta att ge polisen möjlighet
              att öka uppklaringsprocenten. Vi ska fortsätta att ge polisen
              möjlighet att samarbeta med andra länder för att bekämpa internationell
              brottslighet, vi ska fortsätta satsningen på att utbilda ännu
              fler poliser och vi ska fortsätta att utveckla polisen till en
              modern organisation där man tar till vara på alla de duktiga poliser
              som kommer ut och som det är en glädje att träffa när man är ute
              i landet. Man känner just deras ambition och iver att ta sig an
              sina uppgifter. Det är ganska långt ifrån den verklighetsbild
              som kanske av naturliga skäl målas upp av oppositionen, men som
              många gånger inte visar en korrekt bild av verkligheten.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2004/05:343 om resurserna inom domstolsväsendet
          </note>
          <note type="speaker">
            Anf. 90 Justitieminister THOMAS BODSTRÖM (s):
          </note>
          <u>
            <seg>
              Herr talman! Jan Ertsborn har frågat mig vad jag avser att göra
              för att öka resurstillskotten till domstolarna under innevarande
              verksamhetsår. Han har vidare frågat vilka åtgärder jag avser
              att vidta för att förkorta handläggningstiderna i domstolarna
              och därmed öka rättssäkerheten.
            </seg>
          </u>
          <u>
            <seg>
              De senaste åren har antalet inkommande mål ökat kraftigt i domstolarna,
              och de förväntas fortsätta att öka. Det omfattande reformarbete
              som pågår inom domstolsväsendet leder till initiala kostnadsökningar.
              Det finns därför ett behov av ytterligare resurser till domstolsväsendet.
              Regeringen har med anledning härav, i den av riksdagen nu antagna
              budgetpropositionen, föreslagit att anslaget till domstolsväsendet
              ska öka med 110 miljoner kronor 2005 och aviserat en anslagshöjning
              för 2006 och 2007 med 200 respektive 325 miljoner kronor. Det
              beslutade tillskottet för 2005 samt den aviserade ökningen innebär
              ett resurstillskott till domstolsväsendet som uppgår till 635
              miljoner kronor från och med 2007.
            </seg>
          </u>
          <u>
            <seg>
              De utgiftsbegränsande åtgärder som regeringen vidtagit för 2005
              och som kommit till uttryck i bland annat regleringsbrevet för
              domstolsväsendet syftar till att undvika att överskrida utgiftstaket
              och gäller generellt för hela statsförvaltningen. De åtgärder
              som vidtagits innebär inte en omvärdering av tidigare ställningstagande
              av domstolsväsendets resursbehov.
            </seg>
          </u>
          <u>
            <seg>
              Justitiedepartementet för en dialog med Domstolsverket om resurserna
              till domstolsväsendet för att klargöra vilket ytterligare behov
              som kan finnas för innevarande år.
            </seg>
          </u>
          <u>
            <seg>
              När det gäller handläggningstiderna är det självfallet en viktig
              del i ett väl fungerande domstolsväsende att mål och ärenden inte
              onödigt uppehålls utan kan beredas och avgöras i den takt de kommer
              in. Sedan 1999 fastställer regeringen verksamhetsmål för tingsrätterna,
              länsrätterna, hovrätterna och kammarrätterna. Verksamhetsmålen
              avser omloppstider och balanser för olika målkategorier.
            </seg>
          </u>
          <u>
            <seg>
              Uppföljningen av domstolarnas resultat visar att det finns stora
              skillnader mellan enskilda domstolar och att det på sina håll
              finns stora balanser som inte låter sig förklaras med tillgängliga
              data. Det görs stora insatser från Domstolsverket för att komma
              till rätta med situationen, bland annat genom förändrade arbetsformer.
            </seg>
          </u>
          <u>
            <seg>
              Genom beslutade tillskott och genom att fullfölja pågående reformarbete
              ges domstolarna och Domstolsverket goda förutsättningar att fortsätta
              sitt arbete med att förkorta handläggningstiderna.
            </seg>
          </u>
          <note type="speaker">
            Anf. 91 JAN ERTSBORN (fp):
          </note>
          <u>
            <seg>
              Herr talman! Jag ska be att få tacka justitieministern för svaret
              på min interpellation. Jag har i min interpellation konstaterat
              att det för 2005 inte är fråga om någon reell ökning av anslaget
              till domstolsväsendet utan att det faktiskt är fråga om en minskning.
              I interpellationssvaret nämner justitieministern också att man
              för en dialog med Domstolsverket. Jag vågar ta mig fräckheten
              att föreslå justitieministern att föra den dialogen internt inom
              regeringen, i första hand med finansministern. Det är faktiskt
              pengar som behövs till domstolsväsendet just nu.
            </seg>
          </u>
          <u>
            <seg>
              Det är inte bara jag som är oroad över utvecklingen som vi har
              sett under de senaste åren. Det är också domstolscheferna. Det
              hände något under förra sommaren som är ganska ovanligt i Jurist-Sverige,
              nämligen att cheferna för våra större domstolar gick ut i massmedierna.
              Det var artiklar med rubrikerna Landets domstolar svälts ut och
              Rättssäkerheten hotad. En kort tid efter artiklarna kom Domstolsverket
              med en skrivelse till Justitiedepartementet och påpekade samma
              sak. Man behövde 200 miljoner kronor bara för att möta den ökade
              måltillströmningen den ökade balansen.
            </seg>
          </u>
          <u>
            <seg>
              I september när budgetpropositionen kom kunde vi se att regeringen
              hade tagit fasta på Domstolsverkets och domstolschefernas oro,
              och man lade till 110 miljoner för 2005. 110 miljoner kan man
              omsätta i 100125 rådmän om man koncentrerar sig enbart på personal.
            </seg>
          </u>
          <u>
            <seg>
              Stora satsningar på rättsväsendet var rubriken på pressmeddelandet
              från justitieministern. Det fanns givetvis inte ett ord om att
              man tänkte innehålla nästan en fjärdedel av de 110 miljonerna,
              nämligen 24 miljoner. Det fanns inte heller ett enda ord om att
              krediten på 130 miljoner skulle nollas före årsskiftet.
            </seg>
          </u>
          <u>
            <seg>
              I det läget, september oktober, var även Domstolsverkets generaldirektör
              någorlunda nöjd, fast han såg framför sig åren 2006 och 2007.
              2005 var uppenbarligen ett förlorat år.
            </seg>
          </u>
          <u>
            <seg>
              Jag vill att vi uppehåller oss just vid dagsläget, vid år 2005.
              I domstolarna sitter i dag domstolscheferna och har inga fastställda
              budgetar för 2005. De väntar på besked från Domstolsverket. Det
              innebär att man inte vet om man vågar återbesätta tjänster i samband
              med pensionsavgångar, vare sig när det gäller domare eller administrativ
              personal. Man har på sina håll, som i Stockholm, beslutat att
              inte betala ut någon övertidsersättning i pengar. Det blir kompledighet
              i stället, vilket naturligtvis ytterligare ökar balansen på målen.
            </seg>
          </u>
          <u>
            <seg>
              Jag vill i detta inlägg be justitieministern ge ett besked till
              domstolscheferna: Ska tjänsterna återbesättas? Vågar man göra
              det?
            </seg>
          </u>
          <u>
            <seg>
              Blir det redan under 2005 något reellt tillskott till domstolsväsendet?
              Kommer till exempel de 24 miljonerna att lösas ut och skickas
              till domstolarna?
            </seg>
          </u>
          <note type="speaker">
            Anf. 92 JOHAN PEHRSON (fp):
          </note>
          <u>
            <seg>
              Herr talman! Det här gäller alla myndigheter på rättsområdet.
              Den ganska brutala teknik som den här regeringen har börjat tillämpa
              är, som finansutskottet har noterat, absurd. Tanken bakom att
              vi skulle använda oss av möjligheten till anslagsöverskott och
              en viss anslagskredit är att vi skulle uppmuntra våra självständiga
              myndigheter att ta ett ansvar för sin ekonomi på lite sikt alltså
              att komma bort från tanken att om det fanns några kronor kvar
              på kontot vid årets måste man köpa 10 kopieringsapparater, 40
              whiteboard -tavlor eller någonting annat. Likadant kunde den som
              ville göra en investering och kände att han ville göra den nu
              för att spara in kostnader på sikt låna lite på en kredit.
            </seg>
          </u>
          <u>
            <seg>
              Vi har nyss pratat om polisen. De sparade ett par kronor. Dem
              tog regeringen.
            </seg>
          </u>
          <u>
            <seg>
              Nu pratar vi om Domstolsverket. De har legat på en kredit en
              tid för regeringen är inte så generös till Domstolsverket. Jag
              pratar om Domstolsverket, herr talman, inte om Glesbygdsverket.
              Men den här regeringen gör ingen skillnad längre. Förut har regeringen
              alltid gjort skillnad på myndighet och myndighet, och man har
              gjort undantag för de myndigheter som man har ansett vara centrala
              i en demokratisk rättsstat. Dit hör, hävdar vi i Folkpartiet,
              Domstolsverket. Det handlar om rättstrygghet, om att människor
              ska få sina saker prövade inom en vettig tid. Det handlar om att
              leva upp till Europarådskonventionen etcetera. Men regeringen
              gör ingen skillnad, utan här drar man in hela krediten.
            </seg>
          </u>
          <u>
            <seg>
              Som Jan Ertsborn redovisade finns det inom tingsrätter obesatta
              tjänster. Jag får brev dagligen från domare som är förtvivlade
              och säger: Vi orkar snart inte längre. Det ser man också på antalet
              sjukskrivningar. Vi vet också om att det finns de som vågar stå
              upp mot detta och säga som lagman: Jag har ett ansvar för personalen.
              Jag har ett ansvar för domstolens dömande verksamhet, central
              i rättsstaten, men jag har också ett ekonomiskt ansvar gentemot
              regeringen. Men jag kan inte ta något ekonomiskt ansvar gentemot
              regeringen, för regeringen håller på med ren psykterror mot dem
              som ska sköta den ekonomiska planeringen.
            </seg>
          </u>
          <u>
            <seg>
              Hur kan man ta in pengar som någon har sparat och fått löfte
              om att få använda? Hur kan man göra så med dem som har glidigt
              lite för att göra viktiga omställningsarbeten när det gäller generationsskiften
              i domstolarna, datoriseringen, satsningen på vidareutbildning?
              Vi har dagligen diskussioner om kompetensen i våra domstolar,
              men det blir inte mycket till utbildning när det ser ut så här.
              Det finns inte några domare kvar att skicka på utbildning, för
              man har inte ens återbesatt tjänsterna. Så behandlar man inte
              den här verksamheten!
            </seg>
          </u>
          <u>
            <seg>
              Det finns domare, de kan ju inte avskedas, som säger: Jag måste
              strunta i ekonomin. Jag har ett ansvar gentemot medborgarna och
              demokratin.
            </seg>
          </u>
          <u>
            <seg>
              Jag är glad att det finns så många domare i Sverige som är beredda
              att säga detta och att lojaliteten med demokratin, med rättsstaten
              och med domstolarnas centrala ställning faktiskt är större än
              med den regering som inte kan skilja på domstolsverk och glesbygdsverk
              vad gäller demokrati och rättsstat.
            </seg>
          </u>
          <note type="speaker">
            Anf. 93 Justitieminister THOMAS BODSTRÖM (s):
          </note>
          <u>
            <seg>
              Herr talman! Det blir en viss upprepning i interpellationsdebatterna
              för frågeställningarna är ganska lika.
            </seg>
          </u>
          <u>
            <seg>
              Det finns en viss skillnad när det handlar om anslagskredit,
              men egentligen handlar det, precis som i övriga fall, om en utgångspunkt
              i december. Nu pågår det en dialog med Domstolsverket om hur det
              kommer att se ut. Vi får helt enkelt se vad de här diskussionerna
              leder fram till, men vi har en mycket bra och konstruktiv dialog
              med Domstolsverket, det vill jag försäkra. De satsningar som kommer
              att göras gäller också 2006 och 2007.
            </seg>
          </u>
          <u>
            <seg>
              Låt oss se vad det här leder fram till. Det är ungefär samma
              situation som jag nämnde i samband med interpellationen om kriminalvården.
            </seg>
          </u>
          <u>
            <seg>
              Jag får också frågan vad vi gör för att underlätta för domstolarna.
              Är det någonting som bland annat hovrättspresidenterna och många
              andra domare har efterlyst är det en modernare rättegång och sådana
              regelförändringar som vi nu lägger fram i den lagrådsremiss som
              beslutades den 3 februari. Det vore intressant att höra vad Folkpartiet
              har att säga om detta. Detta är verkligen efterlängtade förändringar
              bland domarna.
            </seg>
          </u>
          <u>
            <seg>
              Det handlar alltså om bättre utnyttjande av modern teknik, flexiblare
              regler och större ansvar på parterna, särskilda insatser för hovrättsprocessen.
              Modern teknik handlar om att videokonferens permanentas. Förhandlingar
              som förs i tingsrätt ska som huvudregel spelas in på video. Det
              handlar om att kunna hänvisa till skriftliga handlingar i stället
              för att lägga fram uppgifterna muntligt. Vi har regler som ligger
              flera decennier tillbaka då samhället såg helt annorlunda ut.
              Ökade möjligheter till bevisupptagning utan huvudförhandling,
              ökade möjligheter att avgöra mål utan huvudförhandling, enhetligare
              regler för sammanträden under förberedelsen och vissa möjligheter
              att avvisa bevisning införs. Regler om påföljd när parten underlåter
              att följa en kallelse skärps.
            </seg>
          </u>
          <u>
            <seg>
              Det finns också särskilda insatser för hovrättsprocessen. System
              med prövningstillstånd utvidgas till flertalet tvistemål, inte
              brottmål. Där anser vi att det inte är bra, men i tvistemål finns
              det i praktiken redan en viss form av prövningstillstånd.
            </seg>
          </u>
          <u>
            <seg>
              Det handlar framför allt om hur hela hovrättsprocessen ska gå
              till när det gäller bevisning. Man ska inte behöva läsa upp alla
              de handlingar som naturligtvis parterna och alla känner till,
              utan de ska kunna anses som genomgångna. Det är ett ansvar som
              ligger på advokaten.
            </seg>
          </u>
          <u>
            <seg>
              Allt detta för vi ständiga diskussioner om med domare, och de
              har verkligen efterlängtat det här. Det vore väldigt intressant
              att höra hur Folkpartiet ställer sig till det.
            </seg>
          </u>
          <u>
            <seg>
              En sak ytterligare vill jag nämna, och det handlar om att man
              ska kunna ha förhör som spelas upp, och kompletterande frågor
              kan ställas till parterna. Vi vet att det i en rättegång, framför
              allt i de stora rättegångarna, kan vara ett stort antal vittnen
              som i dag i praktiken är tvungna att inställa sig på nytt. Förenklade
              och förbättrade regler kan innebära att bara vissa vittnen behöver
              återkomma till hovrätten, vilket naturligtvis också är väldigt
              bra för vittnen som har ställt upp för samhället. Det ska finnas
              en möjlighet ur rättssäkerhetssynpunkt att ställa kompletterande
              frågor som anses nödvändiga.
            </seg>
          </u>
          <u>
            <seg>
              Allt detta kommer att innebära enorma förändringar för domstolarna.
              Det vore intressant att höra, när vi nu har fått en fråga om hur
              vi ska agera för att förbättra reformarbetet i domstolarna, var
              Folkpartiet står i den här högaktuella frågan. Jag kommer att
              inom kort kunna se vad de diskussioner och den dialog som vi har
              med Domstolsverket har renderat i, efter också diskussioner med
              våra samarbetspartier.
            </seg>
          </u>
          <note type="speaker">
            Anf. 94 JAN ERTSBORN (fp):
          </note>
          <u>
            <seg>
              Herr talman! När jag ställer frågan om domstolsresurser och möjligheten
              att behålla antalet rådmän och möjligheten att till och med öka
              antalet rådmän blir svaret från justitieministern: vi får se.
              Det är februari 2005 nu, och det är 2005 som i första hand gäller
              och som är mycket kritiskt för domstolarna.
            </seg>
          </u>
          <u>
            <seg>
              Jag hoppas verkligen att de överläggningar, som jag finner bör
              ske internt i regeringen, snart ger ett resultat och att det kommer
              ut ett besked om att domstolarna tillförs mera resurser omgående.
            </seg>
          </u>
          <u>
            <seg>
              Justitieministern och jag, som båda har erfarenhet från domstolsväsendet,
              kan klart förstå att antalet mål ökar. Det är inte bara så att
              antalet mål ökar, utan målen blir mycket besvärligare. De kräver
              mycket mera tid i domstolarna. Det är lätt för oss att se det.
              Det är naturligtvis ett problem som vi måste möta.
            </seg>
          </u>
          <u>
            <seg>
              I dag ser det ut på det viset att förtursmål med unga brottslingar
              och med häktade sköter domstolarna faktiskt fortfarande på ett
              fullt godtagbart sätt. Men beträffande övriga brottmål finns det
              på många domstolar stora bekymmer. Det kommer att bli mål som
              kommer att preskriberas därför att man helt enkelt inte kommer
              att hinna med dem.
            </seg>
          </u>
          <u>
            <seg>
              En annan sak med dessa mål som blir gamla är att vi allt oftare
              i domskälen kan läsa att domstolen finner att gärningen egentligen
              föranleder fängelse, men med hänsyn till den långa handläggningstiden
              är det inte rimligt och skäligt mot den tilltalade att utdöma
              ett frihetsberövande straff, och så blir det villkorlig dom och
              böter i stället. Det är inte acceptabelt och det är inte rättssäkert
              med sådana domar, som tyvärr är ganska många.
            </seg>
          </u>
          <u>
            <seg>
              Men det som framför allt får stryk i domstolarna just nu är tvistemålen.
              De ligger på hög. För några år sedan kunde vi på många ställen,
              i varje fall i Halland där jag kommer ifrån, ha som huvudregel
              att ett tvistemål av normal beskaffenhet togs upp till huvudförhandling
              inom ett år från det att man hade stämts i målet. I dag handlar
              det om två år.
            </seg>
          </u>
          <u>
            <seg>
              Väntetiden om man överklagar en tingsrätts dom till hovrätten
              var för tre fyra år sedan ett år. I dag är väntetiden två år.
              Jag vet att det är grovt tillyxat det finns ingen vetenskap bakom
              detta men många kolleger, många domare, bekräftar att så här är
              det.
            </seg>
          </u>
          <u>
            <seg>
              I Göteborgs tingsrätt ligger åtminstone tre stora tvistemål sedan
              fyrafem år och väntar på huvudförhandling. Domstolen kan inte
              sätta ut huvudförhandlingarna eftersom man inte har tre domare
              att avsätta för att avgöra de här målen. Så kan vi inte ha det,
              utan vi måste göra något åt detta. Det ansvaret ligger i första
              hand på justitieministern och regeringen. Det går att göra lite
              grann genom att snabbt tillföra resurser och få in fler domartjänster.
            </seg>
          </u>
          <u>
            <seg>
              Jag förstår att justitieministern gärna vill tala om de olika
              åtgärder som behövs för att effektivisera processen. Jag har inte
              i detalj studerat den lagrådsremiss som jag vet finns, men mycket
              av vad jag hört är sådant som jag personligen utan vidare kommer
              att ställa mig bakom. Jag tror att vi är mycket överens om de
              åtgärderna. Dock kan jag just nu förutskicka att jag är lite tveksam
              beträffande utvidgningen av prövningstillstånd till hovrätten.
              Men när det gäller de övriga åtgärder som jag känner till tror
              jag faktiskt att vi i Folkpartiet kommer att medverka till att
              de blir vidtagna.
            </seg>
          </u>
          <note type="speaker">
            Anf. 95 JOHAN PEHRSON (fp):
          </note>
          <u>
            <seg>
              Herr talman! Jag har ingenting emot justitieministern personligen,
              utan det gäller hans regering och hans regerings totala oförmåga
              att leda det här landet framåt. Det går ju bara bakåt.
            </seg>
          </u>
          <u>
            <seg>
              När man ser att balanserna vid våra domstolar ökar vi kan också
              se att tillströmningen av mål ökar kan man inte lägga en ekonomisk
              svart kappa över och nästan kväva domstolarna. Sedan får Thomas
              Bodström och regeringen hoppas att lagmännen, som är oavsättbara,
              på något sätt struntar i ekonomin. Men du har en rovdrift på de
              många människor som, precis som jag, har en dröm om att Sverige
              ska vara ett rättssäkert land där man inser att det bland våra
              myndigheter finns några som är viktigare än andra.
            </seg>
          </u>
          <u>
            <seg>
              Som ordförande i justitieutskottet är jag självklart ett vandrande
              särintresse i detta fall, men jag skulle önska att justitieministern
              med sin bakgrund kunde tala om att det är skillnad mellan olika
              myndigheter. Man kan inte göra hur som helst med ett domstolsverk.
              Vi kräver och kommer när vi får chansen att genomföra det att
              Domstolsverket plockas bort, för det får inte ligga så mycket
              under regeringen det är inte acceptabelt utan det måste ligga
              mer under riksdagen.
            </seg>
          </u>
          <u>
            <seg>
              Sedan kommer jag till de frågor där Thomas Bodström nu söker
              ett samarbete. Det är ingen hemlighet att regeringen, förutom
              att den inte kan leda landet, vilar på en regeringsbas som är
              lite bräcklig. Vi har ju mycket samarbete vi kan väl vara ärliga
              om det, justitieministern kring för Sverige viktiga frågor. Det
              gäller då sakfrågor på rättsområdet där dina kompisar i Miljöpartiet
              och Vänsterpartiet inte kan ställa upp därför att de är helt oförmögna
              att se vikten av en fungerande stark rättsstat i kampen mot brottsligheten,
              i effektiva domstolsprocesser etcetera.
            </seg>
          </u>
          <u>
            <seg>
              Vi kommer att pröva detta, och jag tror att vi kan mötas kring
              en hel del av de frågor som nu finns med i lagrådsremissen. Det
              arbetet kommer att behöva fortsätta, för regeringen har, som sagt,
              en mycket svag grund för sin verksamhet.
            </seg>
          </u>
          <note type="speaker">
            Anf. 96 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag kan bara konstatera att det är glädjande att
              vi i stort förefaller vara överens om de åtgärder som kan behövas.
              Jag förstår att man inte omedelbart kan ge sig in i en diskussion
              om en lagrådsremiss som jag tar upp på det här sättet. Det låter
              ändå positivt, och det tycker jag är väldigt bra. Många av de
              här sakerna är inte partipolitiska, utan det handlar om att förbättra
              vårt domstolsväsende och om att vi får en modernare rättegång
              så det låter väldigt bra.
            </seg>
          </u>
          <u>
            <seg>
              Det är förstås riktigt att, som det sägs här, domare är oavsättliga.
              Det är inte möjligt om man nu ens skulle vilja det; vi vill inte
              det att domare ska behöva lämna sina tjänster. Man har fått ett
              ökat tryck, som jag inledningsvis sade. Jag vill vara helt ärlig
              om detta. Trycket har alltså ökat det gäller även förra året så
              jag förstår den oro som finns. Det här är naturligtvis sådant
              som beaktas i diskussionerna med Domstolsverket och i de diskussioner
              som vi nu för inom Regeringskansliet.
            </seg>
          </u>
          <u>
            <seg>
              Jag vill ändå detta ligger naturligtvis i våra olika roller understryka
              att den bild som här ges av domstolsväsendet och rättegångsförfarandet
              i Sverige faktiskt inte är korrekt. Vi har nämligen ganska korta
              handläggningstider i Sverige internationellt sett. Det är till
              och med så att EU:s förre kommissionär Vittorino för ett par år
              sedan frågade mig hur det kom sig att Sverige internationellt
              sett kunde ha så korta handläggningstider. Det gäller då faktiskt
              både brottmål och tvistemål. Därmed inte sagt att det inte kan
              bli bättre, för det kan det bli.
            </seg>
          </u>
          <u>
            <seg>
              Vi ser också, som jag inledningsvis sade, att det är ganska stora
              lokala skillnader som långt ifrån bara härrör från ekonomin. Det
              är klart att ekonomin är viktig. Men man får inte låsa sig och
              tro att det förklarar allting, utan det finns många saker utöver
              regeländringar och ekonomiska frågor som kan göras för att domstolarna
              ska bli effektivare. Dessutom: På de ställen där det är långa
              handläggningstider går det att vidta åtgärder som gör att man
              kommer i nivå med hur det är på andra håll i Sverige.
            </seg>
          </u>
          <u>
            <seg>
              Det finns alltså inte något entydigt enkelt svar, utan flera
              olika saker kan göras. Vi kommer fortsätta att driva det här arbetet
              framåt.
            </seg>
          </u>
          <note type="speaker">
            Anf. 97 JAN ERTSBORN (fp):
          </note>
          <u>
            <seg>
              Herr talman! Domstolarna är en väldigt viktig del i vårt samhälle,
              och domstolarnas verksamhet, anslag och så vidare borde egentligen
              inte vara föremål för partipolitiska meningsskiljaktigheter. I
              grunden tror jag inte heller att de är det, för jag tror att vi
              är väldigt överens om hur viktig den här verksamheten är.
            </seg>
          </u>
          <u>
            <seg>
              Sedan blir det naturligtvis partipolitik när det handlar om pengar.
              Jag får väl uttrycka en viss besvikelse över att jag inte har
              fått något svar här i dag om tillskott för 2005 års verksamhet.
              Det hade en del domstolschefer liksom jag och andra hoppats på.
              Men vi väntar på justitieministern och hoppas att det kommer.
            </seg>
          </u>
          <u>
            <seg>
              När det gäller övriga frågor om att förändra domstolsväsendet
              hoppas jag verkligen att vi kan fortsätta tillsammans, för inte
              heller där är det några partipolitiska åsiktsskillnader utan det
              är fråga om att hitta de mest effektiva lösningarna. På de flesta
              punkter kommer vi det är jag övertygad om att vara helt överens.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2004/05:344 om poliser i Stockholms
            län
          </note>
          <note type="speaker">
            Anf. 98 Justitieminister THOMAS BODSTRÖM (s):
          </note>
          <u>
            <seg>
              Herr talman! Gunnar Andrén har frågat vilka åtgärder jag avser
              att vidta för att öka tryggheten i Stockholms län. Han har också
              frågat mig vilka åtgärder jag avser att vidta för att ge de nyexaminerade
              poliser som vill arbeta i Stockholms län möjligheter att göra
              så.
            </seg>
          </u>
          <u>
            <seg>
              Interpellationen är ställd mot bakgrund av att ett antal nyexaminerade
              polisstudenter som sökt till Polismyndigheten i Stockholms län
              fått anställning vid annan polismyndighet.
            </seg>
          </u>
          <u>
            <seg>
              Jag håller med Gunnar Andrén om att det är viktigt att Stockholm
              i egenskap av vår största stad har kapacitet att på ett effektivt
              sätt möta all typ av brottslighet. Regeringen har de senaste åren
              gjort kraftiga satsningar på polisen. Sedan år 2001 har polisens
              anslag ökat med ca 2,2 miljarder kronor. Regeringen har i 2005
              års budgetproposition aviserat att satsningen på polisen kommer
              att fortsätta 20052007 med ca 1,2 miljarder kronor.
            </seg>
          </u>
          <u>
            <seg>
              Regeringens syfte med denna satsning är att öka antalet poliser
              och stärka medborgarnas trygghet över hela landet.
            </seg>
          </u>
          <u>
            <seg>
              Gunnar Andrén tar också upp frågan om att ge nyexaminerade poliser
              möjlighet att arbeta i Stockholm. Resurstillskottet i form av
              exempelvis polisaspiranter till respektive polismyndighet fördelas
              inte av regeringen utan av Rikspolisstyrelsen. Fördelningen sker
              efter budgetdialog mellan rikspolischefen och länspolismästaren.
              Jag vill i sammanhanget nämna att Polismyndigheten i Stockholms
              län under verksamhetsåret 2005 kommer att tillföras totalt 165
              nya polisaspiranter.
            </seg>
          </u>
          <u>
            <seg>
              Samtidigt som polisen tillförs resurser är det viktigt att verksamheten
              utvecklas och effektiviseras. Det är angeläget att de betydande
              resurstillskott polisen får används på ett effektivt sätt. Därför
              behöver vi också öka fokuseringen på vad polisen faktiskt gör
              till exempel hur många brott som klaras upp och vilka resultat
              man får i det förebyggande arbetet.
            </seg>
          </u>
          <u>
            <seg>
              Slutligen vill jag förtydliga för Gunnar Andrén att hans påstående
              om att myndigheterna måste förbruka sina anslag för att regeringen
              inte ska dra in pengarna är fel.
            </seg>
          </u>
          <note type="speaker">
            Anf. 99 GUNNAR ANDRÉN (fp):
          </note>
          <u>
            <seg>
              Fru talman! Jag tackar statsrådet så mycket för svaret. Jag hade
              ställt två konkreta frågor. Min andra fråga, som också lästes
              upp här, var: Vilka åtgärder avser justitieministern att vidta
              för att ge de nyexaminerade poliser som vill arbeta i Stockholms
              län möjlighet att göra så? Exakt så var frågan.
            </seg>
          </u>
          <u>
            <seg>
              Jag lyssnade verkligen noga på svaret, och jag hörde många saker
              men inget svar på den frågan.
            </seg>
          </u>
          <u>
            <seg>
              Jag vill upprepa den omedelbart: Kan polismyndigheten eller polisstyrelsen
              i Stockholms län anställa alla de nya polisaspiranter som vill
              arbeta i detta län? Det är den konkreta frågan, och jag kommer
              att fortsätta att ställa den så många gånger jag kan. Den frågan
              fick jag inget svar på.
            </seg>
          </u>
          <u>
            <seg>
              Jag tillhör dem som inte umgås på så hög nivå som statsrådet
              med länspolischefen, utan vi som är vanliga riksdagsledamöter
              får nöja oss med att åka till Vallentuna och träffa närpolischefen
              Lars Helling och andra, att åka till Tyresö och att besöka Maria
              Ungdom. Jag har haft nöjet att arbeta mycket med Västerortspolisen,
              eftersom de råkade bli rånade för ett tag sedan, och många andra.
              Då kan vi konstatera att det är väldigt många polistjänster som
              är obesatta. Det är ett problem, som jag ser det, som är väldigt
              stort.
            </seg>
          </u>
          <u>
            <seg>
              Man kan säga att det är en folkspillra, men det här länet består
              av en femtedel av Sveriges befolkning. Där begicks det ungefär
              350 000 brott förra året, nästan 1 000 per dag. Jag medger att
              det blir lite sifferexercis.
            </seg>
          </u>
          <u>
            <seg>
              Statsrådet säger att det har anställts väldigt många poliser.
              Jag bad Lennart Gabrielsson höra efter med facket hur de ser på
              det, om det har kommit många nya poliser. De säger att det i hela
              Stockholms län blev två nya poliser. Men man räknar in dem som
              kommer till och drar av dem som slutar eller blir kommenderade
              till utlandstjänst eller något annat. Det är en annan verklighet
              än man möjligen får i statistiken. Det är ju den verkligheten
              som polisen i Vallentuna, i Tyresö, Västerortspolisen och så vidare
              arbetar med. Det är så många de är just nu. Det är verkligheten.
            </seg>
          </u>
          <u>
            <seg>
              På den punkten vill jag återigen ha svar på den konkreta frågan:
              Kan statsrådet lova att man kan anställa de poliser som man behöver?
            </seg>
          </u>
          <u>
            <seg>
              Statsrådet får lida för mycket av sina företrädares tillkortakommanden
              det medger även jag. Men det finns också en idélöshet, som jag
              har talat om tidigare. Jag fruktar de budgetförhandlingar som
              statsrådet nu ser som någonting lovande. Men när det gäller de
              kommande budgetförhandlingarna skulle jag vilja säga så här till
              statsrådet: Hoppas inte för mycket på dem! Statsrådet skulle behöva
              byta sällskap. Det är det som är problemet.
            </seg>
          </u>
          <u>
            <seg>
              Min konkreta fråga är den här, fru talman: Kan polismyndigheten
              i Stockholms län anställa alla de poliser som vill arbeta i det
              här polisdistriktet i Stockholms län? Det är den konkreta frågan.
              Kan de det, eller kan de inte det?
            </seg>
          </u>
          <note type="speaker">
            Anf. 100 MARTIN ANDREASSON (fp):
          </note>
          <u>
            <seg>
              Fru talman! Jag vill ta vid där Gunnar Andrén slutade och beskriva
              lite av verkligheten i Stockholms län vad gäller situationen för
              rättstryggheten. I likhet med Gunnar Andrén reser jag mycket i
              länet och besöker brottsofferjourer, kvinnojourer, polisstationer
              och andra som tillsammans verkar för medborgarnas trygghet.
            </seg>
          </u>
          <u>
            <seg>
              Det blir en väldigt ihålig bild som justitieministern ger när
              han lyfter fram att det anställs 165 nya polisaspiranter, utan
              att nämna alla dem som lämnar polismyndigheten i Stockholms län
              till följd av pensionsavgångar och kommenderingar till annan verksamhet,
              Säpo, andra polismyndigheter, utlandstjänst och så vidare.
            </seg>
          </u>
          <u>
            <seg>
              Jag har själv förmånen att verka som ordförande i polisnämnden
              i Västerort, och jag ser de effekter som kommer i verksamheten
              i vår del av länet, med 310 000 invånare, på grund av de anslagsbesparingar
              som görs inom polisväsendet. Det är fullständigt självklart att
              när polisens överskott i Stockholms län till stora delar försvinner
              från polisens disposition på grund av det anslagssparande som
              görs påverkar det möjligheterna att anställa nya poliser.
            </seg>
          </u>
          <u>
            <seg>
              Det är naturligtvis så, som Gunnar Andrén nämnde, att här handlar
              det delvis om att justitieministern får klä skott för gamla försyndelser
              av sina företrädare.
            </seg>
          </u>
          <u>
            <seg>
              Från 1996 till 2000 försvann netto ungefär 650 poliser från Stockholms
              län under den fyraårsperioden. Från oktober 2000, när justitieministern
              tillträdde, och till i dag har minskningen varit 117 under den
              fyraårsperioden. Det har alltså fortsatt att gå utför, och än
              så länge ser vi inga möjligheter att gå tillbaka till den personalbemanning
              vi hade tidigare.
            </seg>
          </u>
          <u>
            <seg>
              Man får naturligtvis vara väldigt snäll om man ska kunna säga
              att det är en ljusning när minskningen blir något mindre än tidigare.
              Netto för hela perioden 19962004 har 773 poliser försvunnit från
              Stockholmsregionen. Det är en region som i stor utsträckning har
              drabbats av den nya typ av internationellt organiserad brottslighet
              som har fått fäste i vårt land och som polisen gör sitt yttersta
              för att punktmarkera, genom att specialbevaka yrkeskriminella
              runtom i länet. Men polisens insatser leder också till nya hotbilder
              mot poliser, hotbilder och insatser som i sig är mycket resurskrävande.
              Jag skulle också kunna ta upp våld mot kvinnor, där inte ens var
              fjärde anmälan i dag kan leda fram till ett förundersökningsprotokoll
              som leder till åtal.
            </seg>
          </u>
          <u>
            <seg>
              Gunnar Andrén fick inte svar på sin fråga: Vilka åtgärder kommer
              regeringen att vidta för att de nyutexaminerade poliser som vill
              arbeta i Stockholms län också får möjlighet att göra så?
            </seg>
          </u>
          <note type="speaker">
            Anf. 101 Justitieminister THOMAS BODSTRÖM (s):
          </note>
          <u>
            <seg>
              Fru talman! Jag blir lite förvånad. Ni känner väl ändå till systemet?
              Jag svarade ju mycket tydligt att fördelningen till de olika länen
              görs i förhandlingar mellan Rikspolisstyrelsen och länen. Det
              kan finnas för- och nackdelar med det här systemet, vill jag understryka.
              Det skulle också kunna vara så att vi från regeringen fördelade
              poliser i de olika länen. Men nu har vi inte det systemet, utan
              det är Rikspolisstyrelsen som fördelar dem till de olika länen.
              Så länge vi har det systemet ska inte jag kortsluta hela systemet
              genom att till exempel i en interpellationsdebatt tala om hur
              mycket det ska vara egentligen och säga hur förhandlingarna bör
              sluta.
            </seg>
          </u>
          <u>
            <seg>
              Jag ska i stället, naturligtvis med respekt för systemet, göra
              det som ligger i mitt ansvar, nämligen se till att Sverige får
              de satsningar som vi har berättat om.
            </seg>
          </u>
          <u>
            <seg>
              Sedan jag tillträdde har det, efter att vändningen kom 20002001,
              blivit fler poliser även i Stockholm. Men det är naturligtvis
              inte jag som har fördelat dem, utan det är just Rikspolisstyrelsen
              och de olika länen som har gjort det. Det som ligger under vårt
              ansvar har inneburit en nettoökning med 1 300 poliser. Till skillnad
              mot vad en del påstår inte här men på andra håll har det också
              blivit fler civilanställda. Det innebär, som jag sade i en tidigare
              interpellationsdebatt, totalt 1 800 netto, vilket i sin tur är
              mer än en polis netto per dag. En sådan ökning har vi inte sett
              någon gång, enligt vad jag känner till, i varje fall inte i modern
              tid.
            </seg>
          </u>
          <u>
            <seg>
              Det här har vi klarat av. Vårt mål är, vilket ligger i vårt ansvar,
              att se till att 4 000 poliser utbildas under vår mandatperiod.
              Vi ska också se till att de poliserna får arbete. Men vi ska inte
              säga var, inte så länge vi har det här systemet. Då får vi göra
              om systemet. Då får Folkpartiet och kanske andra på olika sätt
              se till att vi får ett annat system.
            </seg>
          </u>
          <u>
            <seg>
              Det finns naturligtvis nackdelar, men det finns också klara demokratiska
              fördelar med att det inte är regeringen som sköter det. Men så
              länge som vi har det här systemet tar jag ansvar för det som ligger
              under mitt ansvarsområde och lägger mig inte i de diskussioner
              som förs.
            </seg>
          </u>
          <u>
            <seg>
              Nu anser jag att jag har svarat konkret och direkt på den fråga
              som jag fick av Gunnar Andrén. Vi kommer att fortsätta att göra
              dessa satsningar och hålla våra löften.
            </seg>
          </u>
          <note type="speaker">
            Anf. 102 GUNNAR ANDRÉN (fp):
          </note>
          <u>
            <seg>
              Fru talman! Jag håller med om det. Det blev ett annat svar nu.
              Svaret var nej. Det var helt klart. Polismyndigheten i Stockholm
              kan inte anställa alla poliser som vill arbeta här.
            </seg>
          </u>
          <u>
            <seg>
              Då kommer man in på den andra frågan, nämligen orsaken. Statsrådet
              säger att det beror på den fördelning som Rikspolisstyrelsen gör.
              Det håller jag med om. Det ska statsrådet inte lägga sig i. Men
              problemet är ju att man på länspolisen i Stockholms län har fått
              en annan uppfattning, nämligen att det är av ekonomiska skäl som
              man inte har råd att anställa dessa poliser. Det är en intressant
              fråga. Har Rikspolisstyrelsens fördelat pengar på ett sådant sätt
              att man inte kan anställa alla? Det är en annan fråga. Men vi
              har fått svaret: Nej, det går inte. Då ligger misslyckandet i
              att man inte har lyckats att förklara för polismyndigheten.
            </seg>
          </u>
          <u>
            <seg>
              Statsrådet var ju på det klara med att Johan Pehrson borde förklara
              för Torkil Strandberg vad detta innebar. Nu uppstår ett annat
              pedagogiskt problem, nämligen att inte heller polismyndigheten
              i Stockholms län har förstått vad som är orsaken. Det är en sak
              som statsrådet borde bekymra sig över.
            </seg>
          </u>
          <u>
            <seg>
              Jag håller med Johan Pehrson som tidigare sade att utbildningsorganisationen
              har fått ett väldigt uppsving under statsrådets tid. Det är mycket
              bra, och det vill jag säga i klartext. Det beror möjligen på att
              den var dålig tidigare och att incitamenten var felaktiga.
            </seg>
          </u>
          <u>
            <seg>
              Sedan handlar det väldigt mycket om vad polisen gör. Vi var i
              Vallentuna häromdagen, och där var det väldigt påtagligt att man
              var underbemannad i den bemärkelsen att de fåtaliga poliser som
              fanns var tvungna att syssla med saker som de inte borde göra.
              Det är ett annat problem som jag inte har berört här, men det
              hör till bilden.
            </seg>
          </u>
          <u>
            <seg>
              Enskilda poliser och enskilda tulltjänstemän gör ett jättebra
              jobb, det kan vi säkert vara överens om. Man brukar ibland klaga
              på skolan, men lärarna gör också ett jättebra jobb utifrån sina
              förutsättningar.
            </seg>
          </u>
          <u>
            <seg>
              Stockholms läns mest eftersökta person är i dagens läge en ny
              polis. Det beror på att vi har en annan brottslighet här. Stockholmsregionen
              har en särart i förhållande till andra kommuner. Det är en storstad.
              Vi har också en annan sorts brottslighet som det talas ganska
              lite om. Öststatsbrottsligheten särskilt i Norrtäljetrakten är
              ett ökande problem. Det vore dumt att blunda för detta, och det
              tror jag inte alls att regeringen gör.
            </seg>
          </u>
          <u>
            <seg>
              Nu måste vi reda ut var ansvaret ligger för det misslyckande
              som jag tycker mig se. Länspolisen har inte förstått varför man
              inte får anställa fler poliser.
            </seg>
          </u>
          <note type="speaker">
            Anf. 103 MARTIN ANDREASSON (fp):
          </note>
          <u>
            <seg>
              Fru talman! De möjligheter som den enskilda polismyndigheten
              har att anställa beror ytterst på de resurser som statsmakterna,
              i form av regeringens budgetproposition och regeringens utformning
              av regleringsbrevet, ställer till rättsväsendets förfogande. Det
              är därför som bestörtningen har blivit så stor hos polisen. Man
              ser nu effekterna av att anslagssparandet för 2004 inte kan användas
              av polisen för att anställa dem som man hade planerat att anställa
              under 2005. Det är där som effekten blir så förödande, och det
              är därför som upprördheten är så stor.
            </seg>
          </u>
          <u>
            <seg>
              Justitieministern säger att situationen har vänt sedan 20002001.
              Om någonting har vänt har det enligt mitt språkbruk varit nere
              i en svacka och sedan hamnat på plus. Men faktum är ju att antalet
              poliser i Stockholmsregionen sedan Thomas Bodström tillträdde
              sin post netto minskat med ytterligare 117 stycken utöver de 650
              som försvann under den tidigare fyraårsperioden. Det är den verkligheten
              som de poliser som nu är kvar i tjänst har att bemästra.
            </seg>
          </u>
          <u>
            <seg>
              Som Gunnar Andrén sade finns det en annan typ av brottslighet
              i Stockholmsregionen. Här finns internationellt opererande nätverk
              när det gäller stöld, narkotikahandel, människohandel och mycket
              annat.
            </seg>
          </u>
          <u>
            <seg>
              Jag tycker att justitieministerns avsaknad av svar på de frågor
              som ställts är ganska beklämmande.
            </seg>
          </u>
          <note type="speaker">
            Anf. 104 Justitieminister THOMAS BODSTRÖM (s):
          </note>
          <u>
            <seg>
              Fru talman! Jag håller helt med Gunnar Andrén om att detta är
              en pedagogisk fråga. Nu ska jag för tredje gången förklara systemet.
              Jag är övertygad om att Gunnar Andrén väl känner till att det
              är Rikspolisstyrelsen och länen som gör upp om hur många poliser
              som ska komma till olika län. Då är inte svaret nej från min sida,
              som Gunnar Andrén säger, utan jag har förklarat hur systemet fungerar.
            </seg>
          </u>
          <u>
            <seg>
              Jag har visserligen rätt till ytterligare ett inlägg, och då
              för jag väl förklara för fjärde gången, men jag tror faktiskt
              att Gunnar Andrén är medveten om detta. Men en sak är säker: Länspolismästaren
              Carin Götblad i Stockholm känner väl till detta.
            </seg>
          </u>
          <u>
            <seg>
              Jag ansvarar inte för hur poliserna fördelas till de olika länen.
              Men och det vill jag understryka jag har det yttersta ansvaret
              i regeringen för att de satsningar som vi har aviserat genomförs.
              Netto är det 1 300 poliser och ytterligare 500 civilanställda
              som har tillförts. Sedan har dessa fördelats på olika sätt, och
              vändningen kom 20002001. Det är naturligtvis inte min förtjänst,
              utan det är en följd av de satsningar som regeringen har gjort
              tillsammans med samarbetspartierna.
            </seg>
          </u>
          <u>
            <seg>
              Sedan kan jag hålla med om och det är bra att vi också är överens
              om saker och ting att Stockholm är ett län som har en speciell
              brottslighet. Den mest organiserade brottsligheten i landet finns
              i Stockholm. I andra delar av Sverige har man andra problem, till
              exempel i norra Sverige har man problem med de långa avstånden.
              I andra län Gotland och Halland har man en stor ökning av personer,
              bland annat från Stockholm, under sommarmånaderna.
            </seg>
          </u>
          <u>
            <seg>
              Alla län har sin speciella situation. För Stockholm gäller framför
              allt två saker: Man har ett annat slags brottslighet, grov organiserad
              brottslighet och betydligt större ansvar för demonstrationer och
              andra aktiviteter som naturligtvis kräver polisresurser. Allt
              detta finns också med i diskussionen mellan Stockholms läns polismyndigheter
              och Rikspolisstyrelsen.
            </seg>
          </u>
          <u>
            <seg>
              Om man har synpunkter på den fördelningen föreslår jag att herrarna
              vänder sig till Rikspolisstyrelsen som fördelar dessa pengar.
              Det är precis så som länspolismästaren i Stockholm gör, och hon
              har i alla fall inte på något sätt missförstått den här situationen.
            </seg>
          </u>
          <note type="speaker">
            Anf. 105 GUNNAR ANDRÉN (fp):
          </note>
          <u>
            <seg>
              Fru talman! Det är hon nog fullt på det klara med. Men svaret
              är fortfarande nej. Jag formulerade frågan så här: Kan polismyndigheten
              i Stockholm anställa alla de poliser som vill arbeta här? På den
              frågan är svaret nej. Då säger Thomas Bodström att systemet är
              sådant. Det kan man tycka vad man vill om. Men svaret på den frågan
              är fortfarande nej.
            </seg>
          </u>
          <u>
            <seg>
              Fru talman! Den mest eftersökta personen i hela Stockholms län
              är fortfarande en polis. Det beror ju på att man har lagt ned
              en otrolig mängd närpolisstationer.
            </seg>
          </u>
          <note>
            Sedan 1994 har följande närpolisstationer lagts ned: Märsta,
            Huvudsta, Johannes, Högalid, Klara, Skarpnäck, Älvsjö, Högdalen,
            Hägersten, Aspudden, Hässelby, Södertälje östra, Norrviken, Tureberg,
            Järfälla östra, Hallunda, FisksätraSaltsjöbaden, Skogås, Vårby,
            Västerhaninge och Haninge. En del har sammanslagits med andra.
            Det kan hända att jag glömde någon, för det var många att läsa
            upp.
          </note>
          <u>
            <seg>
              Det finns säkert goda förklaringar till många av nedläggningarna.
              Men när man ser hur många människor, som jag skriver i min interpellation,
              är oroade över att det är så svårt att få tag i och se en polis
              då är det ett bekymmer. Det tror jag ändå att Thomas Bodström
              kan instämma i. Människor upplever en otrygghet beroende på att
              det finns alltför få poliser i området.
            </seg>
          </u>
          <note type="speaker">
            Anf. 106 Justitieminister THOMAS BODSTRÖM (s):
          </note>
          <u>
            <seg>
              Fru talman! Jag ska inte ha några synpunkter på att Gunnar Andrén
              ställer frågor till sig själv som han sedan besvarar. Det är bara
              lite märkligt att göra det i en interpellationsdebatt.
            </seg>
          </u>
          <u>
            <seg>
              Jag ville passa på att använda möjligheten att berätta om de
              satsningar som vi gör och som ligger på mitt ansvarsområde, så
              jag vill ändå tacka för den här interpellationen.
            </seg>
          </u>
          <u>
            <seg>
              Avslutningsvis vill jag säga att när det gäller poliser och var
              de ska finnas vill vi ha poliser ute bland människorna. På flera
              av de stationer som har nämnts har det varit fråga om öppethållande
              under några timmar om dagen, fast man betalat hyreskostnader månadsvis.
              De poliser jag talat med anser att det har varit bra med den effektivisering
              och sammanslagning som har skett, därför att det blir en mycket
              bättre polisverksamhet.
            </seg>
          </u>
          <u>
            <seg>
              Det här kan ibland vara ett problem ute i landet därför att det
              där är så långa avstånd. Då kan det finnas skäl att ta hänsyn
              till just avstånden. Men de allra flesta poliser i Stockholms
              län tycker själva att det här är ett bra och naturligt sätt.
            </seg>
          </u>
          <u>
            <seg>
              Gunnar Andrén och jag är helt överens om att poliser ska vara
              ute och vara synliga bland människorna, bland ungdomarna och arbeta
              de tider då de bäst behövs. De ska inte sitta inne på små lokala
              stationer utan vara ute bland människorna.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2004/05:354 om utredning om könsneutral
            äktenskapslagstiftning
          </note>
          <note type="speaker">
            Anf. 107 Justitieminister THOMAS BODSTRÖM (s):
          </note>
          <u>
            <seg>
              Fru talman! Våren 2004 tillkännagav riksdagen att regeringen
              borde tillsätta en parlamentarisk utredning för att utreda frågan
              om par av samma kön bör kunna ingå äktenskap. Yvonne Andersson
              har frågat mig varför regeringen har anförtrott uppdraget åt en
              särskild utredare.
            </seg>
          </u>
          <u>
            <seg>
              Som Yvonne Andersson beskriver har regeringen nyligen beslutat
              om direktiv till en särskild utredare som ska få i uppdrag att
              ta ställning till om par av samma kön bör kunna ingå äktenskap.
              Utredaren ska även ta ställning till formerna för ingående av
              äktenskap och behovet av förändringar när det gäller partnerskapet.
              Utredaren ska biträdas av två referensgrupper, en med företrädare
              för riksdagspartierna och en med företrädare för trossamfund.
              Utredaren ska ha ett nära samarbete med referensgrupperna, som
              ska ges tillfälle att kontinuerligt ge synpunkter på det som framkommer
              under utredningen och närvara vid sammanträden som utredaren har
              med experter och sakkunniga. Utredaren ska också ha en nära kontakt
              med homosexuellas organisationer och andra berörda.
            </seg>
          </u>
          <u>
            <seg>
              Genom att ge utredningen den här särskilda formen säkerställs
              att den får det parlamentariska inslag som är angeläget med hänsyn
              till frågornas karaktär, samtidigt som stor vikt också kan läggas
              på kontakter med trossamfunden och andra berörda. Jag är övertygad
              om att utredaren kommer att vara lyhörd för de synpunkter som
              framförs såväl i referensgrupperna som vid andra kontakter under
              arbetet och att den valda utredningsformen bäst främjar just en
              sådan bred och förutsättningslös utredning som riksdagen har efterfrågat.
            </seg>
          </u>
          <note type="speaker">
            Anf. 108 YVONNE ANDERSSON (kd):
          </note>
          <u>
            <seg>
              Fru talman! Jag tackar för svaret, men det är naturligtvis inte
              det svar som jag vill ha.
            </seg>
          </u>
          <u>
            <seg>
              Genom utredningen nonchaleras demokratin. Först och främst behövs
              det ingen utredning. Det är Kristdemokraternas syn på den här
              frågan. Vi vet, och det finns mycket kunskap om det, att det bästa
              för ett samhälle är äktenskapet som bas för familjen. Familjen
              är en grundläggande del i samhällsbygget.
            </seg>
          </u>
          <u>
            <seg>
              Men när riksdagen beslutar om en parlamentarisk utredning ska
              inte regeringen gå en annan väg. I en parlamentarisk utredning
              kan varje parti få påverka utredningens inriktning och perspektiv.
              Vidare kan alla få avge avvikande mening, motivationer etcetera
              i det betänkande som kommer. Nu saknas den möjligheten. En referensgrupp
              har aldrig samma tyngd. Därför är det nu tagna steget från regeringens
              sida ett hot mot demokratin, det vill säga mot folkets påverkan.
              Det är ett avsteg från gällande praxis. Dessutom nonchaleras en
              rad människor som via sina namnunderskrifter visat protester mot
              en ändring av äktenskapslagstiftningen. I fredags var det 61 253
              människor som aktivt hade skrivit sina namn, protesterat och lämnat
              dem till lagutskottet. De vill inte ha någon ändring av äktenskapslagstiftningen.
              Dessa människors viljeyttring borde bättre tas till vara.
            </seg>
          </u>
          <u>
            <seg>
              Regeringen själv har inte tagit något initiativ i den här frågan
              tidigare. Det är intressant, för jag tror att det socialdemokratiska
              partiet och dess regering egentligen inte har tyckt att den lag
              vi har haft har varit tillfyllest. Därför blir funderingen: Är
              det dessa kompisar, Vänsterpartiet och Miljöpartiet, som får hela
              detta stora parti att ta ett sådant här steg? Det är emot alla
              grundläggande former av demokrati enligt min mening och, är jag
              övertygad om, enligt svenska folkets mening och enligt den mening
              som finns nedtecknad i varenda historiebok och skolbok i vårt
              land. Är det inte bättre att statsrådet tar strid mot småpartierna?
              Vad är det som ska styra vårt lands utveckling?
            </seg>
          </u>
          <note type="speaker">
            Anf. 109 TASSO STAFILIDIS (v):
          </note>
          <u>
            <seg>
              Fru talman! Först och främst vill jag deklarera att Vänsterpartiet
              både stod och står bakom riksdagsbeslutet om en parlamentarisk
              utredning, till skillnad från Yvonne Anderssons Kristdemokraterna
              som faktiskt röstade emot. Yvonne Andersson talar också om här
              i talarstolen att de inte vill ha någon utredning, för de vill
              inte utreda frågan om en könsneutral äktenskapslagstiftning. Och
              Moderaterna valde att lägga ned sina röster.
            </seg>
          </u>
          <u>
            <seg>
              Samtidigt, fru talman, kan man konstatera att Vänsterpartiet
              var det första partiet som fattade beslut om att säga ja till
              en könsneutral äktenskapslagstiftning. Det gjorde vi för länge
              sedan. Det innebär alltså att Vänsterpartiet sedan lång tid tillbaka
              har tagit ställning i frågan, så för vår del skulle vi ändra lagstiftningen
              direkt utan någon utredning. Vi skulle ha velat ändra lagstiftningen
              för länge sedan. Men lagstiftningsprocessen kräver att lagarna
              bereds ordentligt och det kräver också en utredning.
            </seg>
          </u>
          <u>
            <seg>
              Vi samarbetar med regeringen. Vi tillsammans med Miljöpartiet
              är de där kompisarna som Yvonne Andersson hänvisar till och som
              hon tycker att justitieministern ska vara ståndaktig emot och
              försöka kämpa emot. Men jag vill påstå att vi har ett väldigt
              bra samarbete, och jag är väldigt nöjd med det samarbete som vi
              har med justitieministern och med regeringen.
            </seg>
          </u>
          <u>
            <seg>
              I den här frågan kan vi säga att vi har kommit fram till en kompromisslösning.
              Det blev inte en parlamentarisk utredning. Men man skulle kunna
              säga att det annars kanske inte hade blivit något över huvud taget.
              För vår del vill vi att frågan ska utredas så snabbt som möjligt
              och att en ny lagstiftning kommer på bordet så snart som möjligt.
              När vi står inför ett sådant val är det självklart att vi ställer
              upp på en sådan lösning. Vi har också kunnat påverka innehållet
              i det direktiv som utredaren kommer att få. Det är viktigt att
              utredaren kommer att ha referensgrupperna till sin hjälp.
            </seg>
          </u>
          <note>
            Varifrån kommer uppgifterna om 61 000 namnunderskrifter, som
            Yvonne Andersson nämner i talarstolen?
          </note>
          <u>
            <seg>
              Fru talman! Det som justitieministern har presenterat i sitt
              svar till Yvonne Andersson är tydligt. Det är en utredare som
              ska ta upp frågan, och frågan kommer att presenteras.
            </seg>
          </u>
          <u>
            <seg>
              Det har ju framförts en hel kritik mot att de här två referensgrupperna
              inte kommer att innehålla några representanter för bland annat
              de homosexuellas organisationer. Det är en referensgrupp för trossamfund
              och en referensgrupp för politiska partier. Jag vet att justitieministern
              har träffat homosexuellas organisationer. Jag tycker att det vore
              intressant att få höra något om den samsyn vi har haft, nämligen
              att homosexuellas organisationer på inget sätt ska osynliggöras
              under utredningsarbetet. Tvärtom är det samma värde på alla även
              på dem som Yvonne Andersson pekar på har lämnat sina synpunkter.
            </seg>
          </u>
          <u>
            <seg>
              En utredare har ju att ta hänsyn till alla yttringar. Vad gäller
              att få lämna särskilda yttranden eller kommentarer till ett kommande
              betänkande är det inte alls som Yvonne Andersson påpekar att det
              inte finns någon möjlighet till det. Tiden får utvisa hur utredningen
              kommer att fortlöpa. Det är väl ett ypperligt krav för Yvonne
              Anderssons parti att ställa i referensgruppen om de ens borde
              ingå i den.
            </seg>
          </u>
          <note type="speaker">
            Anf. 110 MARIANNE CARLSTRÖM (s):
          </note>
          <u>
            <seg>
              Fru talman! Utredningsväsendet ligger under regeringen. Det innebär
              att regeringen själv har möjlighet att bestämma formerna för utredningen.
              Visst ville lagutskottet ha en parlamentarisk utredning. Regeringens
              bedömning var att uppdraget bäst lämpar sig för en särskild utredare
              för att inte låsa fast partierna och för att vi ska få en mognad
              i frågan. Det var ju en förutsättningslös utredning vi ville ha,
              vi som ville ha en utredning.
            </seg>
          </u>
          <u>
            <seg>
              Det känns lite märkligt att just Yvonne Andersson, som inte vill
              ha en utredning över huvud taget, ställer den här interpellationen.
              Jag har väldigt svårt att förstå det. Jag kan möjligen förstå
              att man vill klämma åt regeringen, och att det är det viktigaste
              av allt.
            </seg>
          </u>
          <u>
            <seg>
              Utredningen har svåra frågor att ta ställning till. Det kräver
              ett brett demokratiskt samtal i hela samhället. När det gäller
              människors attityder är det viktigt att den processen får ta tid
              och att alla människor får möjlighet att ge sina synpunkter, söka
              kunskap och nå förståelse. Jag tycker att det är en uppgift som
              vi politiker får ta på oss.
            </seg>
          </u>
          <u>
            <seg>
              Som vi redan har hört blir det två referensgrupper. I vanlig
              ordning kan alla utredare knyta till sig experter och sakkunniga.
            </seg>
          </u>
          <u>
            <seg>
              Formerna för en utredning kan och ska diskuteras, men jag tycker
              inte att formerna är huvudsaken just nu. Vi ska inrikta oss på
              det demokratiska samtalet och att människor ska få komma till
              tals.
            </seg>
          </u>
          <u>
            <seg>
              Det känns märkligt med den här interpellationsdebatten. Yvonne
              Andersson säger att oron ökar för att vi ska få ensidiga beslutsunderlag.
              Vi ska ju få ett beslutsunderlag som vi, i vanlig ordning, ska
              bereda och besluta om. Riksdagen är ju inte avsatt. Riksdagen
              finns kvar. Det är vi som ska bereda frågan.
            </seg>
          </u>
          <u>
            <seg>
              Vi socialdemokrater har inte tagit något steg ännu. Det ska vi
              göra efter utredningen.
            </seg>
          </u>
          <note type="speaker">
            Anf. 111 MARTIN ANDREASSON (fp):
          </note>
          <u>
            <seg>
              Fru talman! Man kan inte undvika reflexionen att det är lite
              märkligt att den här interpellationsdebatten väcks med anledning
              av missnöjet om en utredning från en representant för ett parti
              som var motståndare till att utredningen över huvud taget kom
              till.
            </seg>
          </u>
          <u>
            <seg>
              Jag börjar med själva sakfrågan. Den riskerar ibland att skymmas
              av de formfrågor som jag återkommer till, och som är mycket viktiga
              i sammanhanget. Låt oss börja med sakfrågan.
            </seg>
          </u>
          <u>
            <seg>
              Det är trots allt positivt att den utredningsprocess som riksdagen
              har beställt nu kommer att sätta i gång. Det finns i direktiven
              en tillfredsställande beskrivning av de sakfrågor som behöver
              belysas både när det gäller vilka aspekter man behöver titta på
              när det gäller om par av samma kön ska kunna ingå äktenskap och
              när det gäller trossamfundens möjlighet att förrätta juridiskt
              giltiga vigselceremonier och på vilket sätt det i så fall ska
              organiseras och så vidare.
            </seg>
          </u>
          <u>
            <seg>
              Folkpartiets ståndpunkt i sakfrågan är tydlig. Det är hög tid
              att avskaffa partnerskapslagen och införa en gemensam äktenskapsbalk
              för alla par, på samma sätt som redan finns i flera av våra europeiska
              grannländer i EU. Belgien och Holland har redan gått före. En
              lagändring förbereds också i Spanien. I Massachusetts i USA finns
              också en gemensam äktenskapslagstiftning för alla par. Andra länder
              som har motsvarande lagstiftning på gång är Kanada och Sydafrika.
              Det senaste beskedet är att en delstatsdomstol i delstaten New
              York har kommit fram till att delstatens konstitution kräver att
              också par av samma kön bör ha möjlighet att ingå äktenskap. Det
              domslutet har ännu inte passerat upp till högsta instans.
            </seg>
          </u>
          <u>
            <seg>
              Det är viktigt att vi nu får en utredningsprocess där man på
              ett allsidigt sätt kan belysa de olika aspekter som kommer upp
              i det här sammanhanget.
            </seg>
          </u>
          <u>
            <seg>
              Vi kommer, med mycket stort engagemang, att delta i och följa
              utredningsarbetet. Vi utgår ifrån att justitieministern delar
              vår inställning att det efter utredningsprocessen ska finnas ett
              tillräckligt bra beslutsunderlag för att departementet ska kunna
              bereda frågan och, om det då bedömer den så, kunna gå vidare med
              en proposition.
            </seg>
          </u>
          <u>
            <seg>
              I formfrågan finns det däremot mycket att säga.
            </seg>
          </u>
          <u>
            <seg>
              Den grundläggande frågan handlar om respekten för riksdagens
              tillkännagivanden. Riksdagens tillkännagivande var mycket tydligt.
              Det skulle vara en parlamentarisk utredning. Som justitieministern
              är väl medveten om finns det en utförlig diskussion om hur regeringen
              har att förhålla sig till tillkännagivandena. Tillkännagivandena
              är viljeinriktningar som regeringen ska respektera. Om regeringen
              finner starka skäl för att göra en annan bedömning är inte regeringen
              tvingad att frångå sin bedömning, men regeringen måste i så fall
              noggrant redovisa skälen till varför man frångår tillkännagivandet.
            </seg>
          </u>
          <u>
            <seg>
              Några sådana redovisningar har inte över huvud taget kommit.
              Det visar på ett bekymmersamt sätt vilken attityd som finns till
              tillkännagivanden.
            </seg>
          </u>
          <u>
            <seg>
              Tasso Stafilidis sade i sitt inlägg att valet stod mellan detta
              och kanske ingen utredning alls. Det kanske inte hade blivit något
              över huvud taget, var det som sades om jag antecknade rätt. Stämmer
              det, justitieministern, att det fanns en möjlighet att regeringen
              inte hade tillsatt någon utredning alls?
            </seg>
          </u>
          <note type="speaker">
            Anf. 112 BÖRJE VESTLUND (s):
          </note>
          <u>
            <seg>
              Fru talman! Jag visste, ärligt talat, inte att den här debatten
              skulle äga rum i dag. När jag såg det tänkte jag att jag i alla
              fall skulle titta på interpellationen. Jag tänkte att jag skulle
              läsa den och gå igenom vad den säger. Det var just när jag läste
              formuleringen i den som jag blev så upprörd att jag verkligen
              ville delta i den här debatten.
            </seg>
          </u>
          <u>
            <seg>
              Först skriver Yvonne Andersson att hon vill redovisa sin syn
              på könsneutral äktenskapslagstiftning. Det är helt korrekt. Sedan
              säger hon att hon är bestört över att man har tillsatt en utredning.
              Hon är bestört över att regeringen följer det beslut som kammaren
              har fattat. Hur kan man vara bestört över ett sådant beslut? Det
              har jag oerhört svårt att se.
            </seg>
          </u>
          <u>
            <seg>
              I det här sammanhanget följer ju regeringen bara vad en bred
              majoritet av denna kammare beslutat.
            </seg>
          </u>
          <u>
            <seg>
              Sedan finns det ytterligare formuleringar. Man talar om att ett
              ensidigt underlag skulle ligga till grund för denna utredares
              förslag. Var är de ensidiga underlagen? Menar man i det sammanhanget,
              Yvonne Andersson, att varje gång en enmansutredare utreder någonting
              är det ett ensidigt material, att en enmansutredare aldrig kan
              få fram någonting annat än ett ensidigt material? Eller är det
              möjligen så att om utredaren kommer fram till att man inte ska
              ha en könsneutral äktenskapslagstiftning så är det en allsidig
              och väl genomarbetad utredning, men om man kommer fram till att
              man vill ha en könsneutral äktenskapslagstiftning, då är det precis
              tvärtom?
            </seg>
          </u>
          <u>
            <seg>
              Med all respekt för Yvonne Andersson tycker jag att hennes interpellation
              ställer väldigt många nya frågor.
            </seg>
          </u>
          <u>
            <seg>
              Yvonne Andersson oroar sig också väldigt mycket i sin interpellation
              för att de som inte vill ha någon förändring av äktenskapslagstiftningen
              inte ska kunna göra sig hörda i detta sammanhang. I detta sammanhang
              vågar jag nog påstå att de faktiskt brukar vara ganska duktiga
              på att själva höra av sig. Det brukar vara dessa människor som
              vi får mest brev från, möjligen med undantag av alla de människor
              som hörde av sig när vi skulle fatta försvarsbeslutet. Det brukar
              handla om massproducerade brev som människor ska skicka till sina
              riksdagsledamöter. Man kan ju undra vem som anordnar det. Det
              brukar inte framgå. Det gjorde det däremot när det gällde försvarsbeslutet.
            </seg>
          </u>
          <u>
            <seg>
              Men det intressanta i detta sammanhang är: Var finns respekten
              för alla homosexuella som faktiskt tycker att detta är orättvist
              och som tycker att det är näst intill förnedrande att man ska
              ha något slags B-äktenskap? Var finns respekten för dem? Det vill
              Yvonne Andersson över huvud taget inte belysa i sin interpellation.
              I stället hänvisas i detta sammanhang till att partnerskapet finns.
            </seg>
          </u>
          <u>
            <seg>
              Yvonne Andersson, jag satt tillsammans med ett antal kamrater
              här uppe på läktaren 1986 när det genomfördes. Jag lyssnade mycket
              noga på den debatten. Kristdemokraterna röstade nej till att införa
              partnerskapslagstiftningen också. Jag är inte förvånad över att
              Kristdemokraterna fortsätter sin kamp mot homosexuellas rättigheter.
            </seg>
          </u>
          <note type="speaker">
            Anf. 113 INGER RENÉ (m):
          </note>
          <u>
            <seg>
              Fru talman! Jag tänker bara behandla formfrågan, inte innehållet
              i detta ärende eftersom jag inte tycker att det är aktuellt just
              i dag.
            </seg>
          </u>
          <u>
            <seg>
              Jag har ställt en fråga till Thomas Bodström. Jag fick svar i
              dag. Min fråga handlade bara om hur det kommer sig att man väljer
              en enmansutredning i stället för en parlamentarisk utredning.
              Jag fick identiskt samma svar som Yvonne Andersson. Min fråga
              kvarstår därför: Hur kommer det sig att man valde en enmansutredning
              i stället för en parlamentarisk utredning?
            </seg>
          </u>
          <u>
            <seg>
              Detta frågar jag därför att detta var ett ärende som fick mycket
              stor uppmärksamhet. Det var väldigt många människor som hörde
              av sig. Det var en mycket stor mediebevakning. Vi fick massor
              av brev och mejl, även till utskottets kansli. Jag har själv inte
              varit med om något liknande sedan den gången som jag sysslade
              barnpornografifrågan. Det var ungefär samma massmediala tryck
              när det gäller den frågan som den här frågan.
            </seg>
          </u>
          <u>
            <seg>
              Jag tycker att det handlar om ett stort ärende. Så känns det
              för mig. Dessutom, Börje Vestlund, har en stor majoritet i kammaren
              beställt en parlamentarisk utredning som nu visar sig bli en enmansutredning.
              Det är det som detta ärende egentligen handlar om. Då tycker jag
              att det känns som om man kanske inte gör det jobb som en så stor
              fråga kräver.
            </seg>
          </u>
          <u>
            <seg>
              Jag har själv suttit i ett antal referensgrupper. I referensgrupperna
              skrivs inga protokoll. Man kan inte göra några anteckningar. Det
              finns över huvud taget ingen dokumentation om vad som händer.
              När jag har suttit i sådana grupper känns det inte seriöst på
              samma sätt som när man sitter i en parlamentarisk utredning.
            </seg>
          </u>
          <u>
            <seg>
              Därför kvarstår min fråga: Vad är det som gör att denna mycket
              stora fråga blir föremål för en enmansutredning i stället för
              den parlamentariska utredning som jag tycker att frågans storhet
              kräver? Det är en komplicerad och svår fråga som kommer att kräva
              mycket arbete. Jag skulle därför ha velat se att utskottets förslag
              till beslut fått genomslag. Och jag vill väldigt gärna höra Thomas
              Bodströms svar på min fråga som kvarstår.
            </seg>
          </u>
          <u>
            <seg>
              Eftersom Tasso Stafilidis tog upp Moderaternas hantering av denna
              fråga vill jag säga att vi valde ett särskilt yttrande därför
              att vi ville ha en förutsättningslös utredning. Också vi ville
              ha en utredning. Men eftersom majoriteten biföll en motion där
              motionären begär att regeringen tillsätter en utredning med uppdrag
              att i ett brett perspektiv se över äktenskapsbalken i syfte att
              sexuell läggning ska vara ovidkommande för ingående av äktenskapet
              i enlighet med vad som anförs i motionen, så menar vi att man
              där har pekat ut det resultat som man vill ha av en utredning.
              Därför skrev vi i stället ett särskilt yttrande. Men en utredning
              ville vi ha.
            </seg>
          </u>
          <u>
            <seg>
              Jag skulle alltså vilja ha svar av Thomas Bodström: Varför blir
              det en enmansutredning?
            </seg>
          </u>
          <note type="speaker">
            Anf. 114 Justitieminister THOMAS BODSTRÖM (s):
          </note>
          <u>
            <seg>
              Fru talman! Detta är en av de frågor som har diskuterats och
              kommer att diskuteras under den närmaste tiden och som engagerar
              oss alla väldigt mycket. Det är inte heller någon tvekan om att
              detta är en fråga som berör många också utanför politiken.
            </seg>
          </u>
          <u>
            <seg>
              Om jag börjar med formfrågan är det mycket riktigt som Martin
              Andreasson säger att det har kommit ett tillkännagivande till
              regeringen. Det var en riksdagsmajoritet som stod bakom det. Sedan
              har dessa diskussioner fortsatt. Och utredningen som den har presenterats
              har faktiskt stöd av en riksdagsmajoritet. Det tycker jag är väldigt
              viktigt att understryka. Jag hade kunnat förstå kritiken om vi
              inte hade följt en majoritet i riksdagen. Men detta har faktiskt
              stöd av riksdagen. Och de diskussionerna måste också få fortsätta
              på det sätt som har skett.
            </seg>
          </u>
          <u>
            <seg>
              Vad är då skälet till regeringens inställning i sakfrågan, alltså
              formfrågan? Jag tycker att den här frågan är så enormt viktig
              ur demokratisk synvinkel. Det handlar inte bara om att vi ska
              ha diskussioner här i riksdagen. Också partierna måste få en chans
              att ha den verkliga demokratiska process som frågan föranleder.
              Där ser det lite olika ut. Vissa partier har redan tagit ställning
              och vissa har inte gjort det. Den processen måste vi också ha,
              inte minst för att detta ska kunna fortsätta på ett sätt som många
              önskar, och det kan då få resultera i det sätt som många finner
              önskvärt. För att då inte behöva vänta på att dessa demokratiska
              processer ska ske i partier på partikongresser och annat är det
              enligt vår uppfattning bästa sättet att påbörja denna utredning
              men att dessa processer får pågå parallellt. På så sätt binder
              utredningen inte heller upp de olika partierna, och på så sätt
              spar vi också tid så att detta inte behöver ta längre tid än nödvändigt
              just med tanke på frågans vikt.
            </seg>
          </u>
          <u>
            <seg>
              Det är alltså skälet till att jag anser att det sätt som utredningen
              nu kommer att arbeta på är det bästa sättet.
            </seg>
          </u>
          <u>
            <seg>
              Detta har vi kommit fram till tillsammans med Vänsterpartiet
              och Miljöpartiet. Det är våra kompisar. Jag tycker att det var
              lite trist att höra nästan ett visst förakt. Det är våra kompisar,
              men det är också personer som vi samarbetar med politiskt, och
              vi har en stor respekt för varandra. Inte minst genom det samarbete
              som har utvecklats under de här åren är det förstås så att vi
              kan ha olika uppfattningar i många frågor. I vissa frågor kommer
              vi helt enkelt inte överens. Det gäller bland annat EU-frågan.
              I andra frågor kommer vi överens genom ett samarbete. Och det
              bästa med samarbetet är just att det är ett konstruktivt och respektfullt
              samarbete som jag gärna vill lyfta fram. Det är givande politiskt
              men också på olika sätt personligt. Där får man se hur frågorna
              växer fram i en demokratisk ordning.
            </seg>
          </u>
          <u>
            <seg>
              På det sättet vill vi arbeta. Och vi måste också inse att partierna
              ligger olika i denna process. Det finns också många personliga
              ställningstaganden som kanske inte alltid går i linje med vad
              partierna gör.
            </seg>
          </u>
          <u>
            <seg>
              Det är alltså väldigt viktigt att detta arbete nu kommer i gång
              och att de processer som ska ske parallellt får göra det.
            </seg>
          </u>
          <u>
            <seg>
              Det är också oerhört viktigt att de homosexuellas organisationer
              får vara med ordentligt i den här processen. Just för att det
              inte ska finnas någon tvekan om utredningens inställning och för
              att det aldrig får hända att dessa människor på något sätt ska
              osynliggöras har vi understrukit detta ordentligt i utredningen.
              Det är en väldigt viktig del.
            </seg>
          </u>
          <u>
            <seg>
              Jag är övertygad om att man kommer att vara aktiv, och det tycker
              jag är väldigt positivt. Om det på något sätt blir problem kan
              man alltid hänvisa till direktiven där det står klart och tydligt
              om den här saken.
            </seg>
          </u>
          <note type="speaker">
            Anf. 115 YVONNE ANDERSSON (kd):
          </note>
          <u>
            <seg>
              Fru talman! För det första vill jag ta upp frågan om de 61 253
              namnunderskrifterna. De räknades samman av kanslipersonalen på
              lagutskottets kansli. Jag utgår ifrån att man kan lita på den
              siffran.
            </seg>
          </u>
          <u>
            <seg>
              För det andra vill jag återigen förtydliga att det inte är den
              utredning som riksdagen beslutade om. Det är märkligt när Marianne
              Carlström säger att jag inte borde lägga mig i detta, eftersom
              jag inte ville ha en utredning. Men inte ska väl rösten tystna
              för att man inte ville ha någon utredning och trodde på äktenskapet?
            </seg>
          </u>
          <u>
            <seg>
              Vi vet i dag av forskning och annat material att familjer med
              äktenskapet som bas är överlägset alla andra juridiska samlevnadsformer
              när det gäller stabilitet över tid. Vi behöver den grundtryggheten
              både för våra barn och för den äldre generationen.
            </seg>
          </u>
          <u>
            <seg>
              När jag lyfter det långsiktiga perspektivet som jag tycker måste
              få stå över kortsiktiga trendiga lösningar är det inte något märkligt.
              Vi har någonting som är bra. Varför ska vi slösa dyra utredningar
              på att förändra det som är bra när vi har så många behov i samhället?
            </seg>
          </u>
          <u>
            <seg>
              Vi har hört om det i dag under interpellationsdebatterna. Det
              finns många behov. Varför är det synnerligen viktigt att detta
              ska gå så snabbt när vi egentligen inte har något grundläggande
              här som fungerar väldigt dåligt?
            </seg>
          </u>
          <u>
            <seg>
              Jag tycker att det är bättre att vi satsar på att stödja de familjer
              som inte fungerar och alla de barn som växer upp i familjer som
              inte fungerar. Det handlar om att stödja i skolan och en rad andra
              saker. Det är väl det vi ska satsa på.
            </seg>
          </u>
          <u>
            <seg>
              Den här typen av utredning är inte den som riksdagen beslutade
              om. Man kan vara snäll och tolka det som att de partier som inte
              har tagit ställning ska få tid på sig. Visst är det bra om de
              får tid på sig. Men det kunde de väl ha fått innan en parlamentarisk
              utredning?
            </seg>
          </u>
          <u>
            <seg>
              I den här frågan har jag en tendens att tycka att förståelsen
              inte är så stor för oss. Varför vill ni inte ha vår röst i ert
              material? Varför ska inte vi få kunna uttrycka en inriktning till
              en sekreterare för en parlamentarisk utredning?
            </seg>
          </u>
          <u>
            <seg>
              När i hela världen har Socialdemokraterna tidigare tyckt att
              en ensamutredare har varit mer demokratisk, bredare och duktigare
              på allsidigare lösningar än en parlamentarisk utredning?
            </seg>
          </u>
          <u>
            <seg>
              På vilket sätt ska vi få antecknat till protokollet var vi har
              haft en avvikande mening, eller om vi tycker att det borde förändras
              för att säkra alla människors trygghet i olika former?
            </seg>
          </u>
          <u>
            <seg>
              På vilket sätt anser ministern att de röster som nu finns också
              bland folket ska komma fram, och de är 61 253? Finns det någon
              fråga i vårt samhälle som väcker sådant engagemang som det?
            </seg>
          </u>
          <u>
            <seg>
              Det är inga färdigskrivna brev som skickas. Det är såvitt jag
              vet människor som har skrivit sina egna namn i en aktiv handling.
              Var finns respekten för dem? Om vi vill ha kvar en demokrati måste
              vi väl för allt i världen lyssna på folkets synpunkter där det
              vill uttrycka dem.
            </seg>
          </u>
          <note type="speaker">
            Anf. 116 TASSO STAFILIDIS (v):
          </note>
          <u>
            <seg>
              Fru talman! Det är väl ingen tvekan om vad Yvonne Andersson och
              Kristdemokraterna tycker i den här frågan, på samma sätt som det
              inte är någon tvekan om vad Vänsterpartiet tycker i den här frågan.
              Alla vet ju vad ni tycker. Ni behöver inte skriva det mer. Vi
              vet att ni är emot allting. Ni räknar inte homosexuella relationer
              som lika mycket värda som heterosexuella relationer eftersom ni
              inte vill ge homosexuella samma värde vad gäller äktenskapslagstiftningen.
            </seg>
          </u>
          <u>
            <seg>
              Fru talman! Vi har tydligen olika uppgifter om namnunderskrifterna.
              Vi har fått uppgift om att det är knappt 40 000 namnunderskrifter
              som har kommit in från dem som är emot en könsneutral äktenskapslagstiftning.
              Resten av dem som Yvonne räknar in är namnunderskrifter från dem
              som är för en könsneutral äktenskapslagstiftning. Det råkar vara
              nästan exakt samma summa som Yvonne Andersson kommer fram till.
              Det kan vara så att hon har råkat slå ihop dem.
            </seg>
          </u>
          <u>
            <seg>
              Fru talman! Jag kan förstå och har full respekt för det som Moderaterna
              och Inger René lyfter upp om varför de avstod och att de vill
              ha en utredning. Men fortfarande kvarstår den viktiga fråga, som
              justitieministern på ett ypperligt sätt tog upp i sitt svar. Det
              är skälen till varför det blev ensamutredning med referensgrupper
              och ingenting annat. Det är att några partier inte har tagit ställning.
            </seg>
          </u>
          <u>
            <seg>
              Det finns full möjlighet för de referensgrupper som nu tillsätts
              att påverka utredaren och sätta upp riktlinjer för hur referensgruppsmötena
              ska gå till. Det finns inget som är skrivet i sten eller fastlagt
              i lagar om hur referensgruppernas arbete exakt ska gå till.
            </seg>
          </u>
          <note type="speaker">
            Anf. 117 MARIANNE CARLSTRÖM (s):
          </note>
          <u>
            <seg>
              Fru talman! Visst är det så att Yvonne Andersson ska delta i
              debatten. Jag tycker att det är jätteviktigt. Men det är förvånande
              att det är just i formfrågan som Yvonne Andersson skriver en interpellation.
              Om det hade rört något annat hade jag inte sagt något. Den frågan
              har vi hela tiden att diskutera i lagutskottet. Men här handlar
              det om formfrågan, om utredningen. Jag utgår ifrån att kd precis
              som vi andra partier ska delta i referensgruppen. Visst ska vi
              också lyssna på folket.
            </seg>
          </u>
          <u>
            <seg>
              Det står i Yvonne Anderssons interpellation: Enligt min mening
              är det ytterst vanskligt att vi ska förändra det som fungerar
              och som är en grund för ett samhälle. Det är väl äktenskapet som
              menas. Men äktenskapet är inte hotat. Äktenskapet ska inte förändras.
              Vi ska utreda om det är fler som ska få möjlighet till det. Äktenskapet
              och familjen är viktiga. Men vi måste titta på hur verkligheten
              ser ut.
            </seg>
          </u>
          <u>
            <seg>
              Hur många barn lever i dag med båda sina föräldrar? Hur många
              barn lever i homosexuella familjer? Det vet vi inte. Men vi vet
              att de finns. De ska också ha en möjlighet till en trygghet. Det
              är därför som vi hela tiden måste följa med och förändra lagarna.
              Men äktenskapet är inte hotat.
            </seg>
          </u>
          <note type="speaker">
            Anf. 118 MARTIN ANDREASSON (fp):
          </note>
          <u>
            <seg>
              Fru talman! I denna debatt blandas sakfrågan och formfrågan om
              vartannat. Inte heller jag tror att det råder någon tvekan om
              var till exempel Kristdemokraterna står.
            </seg>
          </u>
          <u>
            <seg>
              Jag tycker inte att justitieministern tog tillfället i sitt förra
              svar att besvara den fråga som jag ställde om det verkligen var
              så som tidigare antyddes här i interpellationsdebatten att det
              fanns en möjlighet att det inte hade blivit någon utredning över
              huvud taget.
            </seg>
          </u>
          <u>
            <seg>
              Det är en mycket central fråga. Det handlar om hur man ser på
              efterlevnaden av riksdagens tillkännagivanden. Det är förvånande
              att regeringen anser att man inte behöver på något sätt särskilt
              redovisa för riksdagen om man frångår tillkännagivandena om man
              bara kan förankra en ny ståndpunkt i en annan riksdagsmajoritet
              än den som stod bakom det ursprungliga tillkännagivandet. Det
              är så det har gått till, i så fall. Det var fem partier som röstade
              för ett tillkännagivande om ett utredningsuppdrag som skulle ske
              i parlamentarisk form. Nu sker det i stället som en utredning
              av en enmansutredare.
            </seg>
          </u>
          <u>
            <seg>
              Sedan har jag stor respekt för att diskussionen har nått olika
              långt inom olika partier. Jag tror att man måste ha stor respekt
              för att frågan engagerar många personer. Vissa är säkra på sin
              ståndpunkt, och andra behöver tid att bestämma sig.
            </seg>
          </u>
          <u>
            <seg>
              I det avseendet skiljer sig inte den här frågan från andra viktiga
              frågor som har avgjorts och behandlats i parlamentariska utredningar
              utan att alla partier har bestämt sina positioner på förhand.
              Några exempel som jag kan nämna är utredningen om barn i homosexuella
              familjer, som engagerade justitieministern själv, eller varför
              inte frågan om införande av registrerat partnerskap.
            </seg>
          </u>
          <note type="speaker">
            Anf. 119 BÖRJE VESTLUND (s):
          </note>
          <u>
            <seg>
              Fru talman! Jag har bara ett par kommentarer. Egentligen tog
              Martin Andreasson lite grann av vad jag skulle säga.
            </seg>
          </u>
          <u>
            <seg>
              För att ta exemplet med hur olika långt man har kommit så kan
              ju det också bero på vilka beslutsformer man har i respektive
              parti. Mitt parti har partikongress vart fjärde år. Det är snart
              fyra år sedan vi hade kongress nu, för vi har det i år. Då var
              inte den här frågan speciellt aktuell; i varje fall fanns det
              ingen motion till den kongressen. Vi hade inte möjlighet att ta
              ställning till den då, och då tar det fyra år till nästa gång.
              Det gäller därför att tänka igenom det hela. Det är skillnad för
              många andra partier, som har sina stämmor och kongresser varje
              år. Då kan man ta ställning till saker varje år. Det är naturligtvis
              olika förutsättningar. Detta har alltså med det att göra, och
              det har också med respekt för partierna att göra.
            </seg>
          </u>
          <u>
            <seg>
              Yvonne Andersson säger att man faller för kortsiktiga trendiga
              lösningar. Jag måste säga att jag blir lite arg och upprörd över
              det. Skulle homosexuellas förhållanden vara mer trendiga än ett
              heterosexuellt gift pars rätt? Jag har mycket svårt att förstå
              de argumenten.
            </seg>
          </u>
          <u>
            <seg>
              Jag tycker att man ska visa respekt för alla människor och alla
              människors ståndpunkter, men jag måste ändå säga att när man får
              den typ av brev som alla är formulerade på ordet exakt likadant
              så misstänker jag i alla fall att de på något sätt är massproducerade.
              Jag ska inte säga att inte enskilda människor också har skickat
              in; det är helt riktigt. Men i det här fallet är det massproduktion.
              Breven är exakt likadant formulerade.
            </seg>
          </u>
          <note type="speaker">
            Anf. 120 INGER RENÉ (m):
          </note>
          <u>
            <seg>
              Fru talman! Jag får börja med att tacka justitieministern för
              den omtanke som han visade när han sade att han vill se till så
              att arbetet kommer i gång i de olika partierna. Jag kan försäkra
              att i mitt parti har vi konferenser varje år, och den här frågan
              kommer alltid upp. Det skulle kunna gå alldeles utmärkt för oss
              att sitta i en utredning. Det behövs inte en enmansutredning för
              att vi ska klara av diskussionerna runtomkring frågan. De har
              pågått i många år, och de kommer att fortsätta pågå. Jag förstår
              faktiskt inte det argumentet för att man väljer en enmansutredning
              i stället för en vanlig parlamentarisk utredning.
            </seg>
          </u>
          <u>
            <seg>
              Martin Andreasson tog upp några exempel. Jag kan ta ett annat,
              nämligen Vårdnadsutredningen. Självfallet har vi i partiet haft
              kontinuerliga kontakter med den representant för vårt parti som
              sitter i Vårdnadsutredningen. När vi alla har suttit i utredningar
              har vi korresponderat med våra partier. Det argumentet gills inte,
              justitieministern. Det måste vara ett bättre argument för att
              denna stora och i mitt tycke mycket omfattande utredning inte
              ska ligga i en parlamentarisk utredning utan i stället i en enmansutredning.
              Jag tycker att frågan är värd en parlamentarisk utredning. Det
              känns nästan lite fjuttigt att lägga den i en enmansutredning
              med den mindre påverkan som man kan ha på det sättet.
            </seg>
          </u>
          <u>
            <seg>
              Till slut tycker jag att det är viktigt att utredningen kommer
              i gång. När man tittar på vad utredningen ska utreda tycker jag
              att det är lite trist att den ska behöva ta så lång tid. Det kanske
              finns en tanke bakom det, men min fråga kvarstår: Varför?
            </seg>
          </u>
          <note type="speaker">
            Anf. 121 Justitieminister THOMAS BODSTRÖM (s):
          </note>
          <u>
            <seg>
              Fru talman! Jag kan inte göra så mycket åt att Inger René betygsätter
              de skäl som jag har redogjort för och enligt egen utsago inte
              finner dem tillräckligt bra. Jag redogör för de skäl som är bakgrunden
              till den här sammansättningen och som vi har fört många och långa
              diskussioner om. Vi har nått en samsyn och har ett parlamentariskt
              stöd för detta.
            </seg>
          </u>
          <u>
            <seg>
              Personligen kan jag säga att det här har varit en viktig fråga.
              Utan att föregå någon av delarna i utredningen kan jag tala om
              att jag är väldigt glad för att den nu kan sätta i gång. Det har
              förstås hela tiden varit avsikten att vi ska utreda det här och
              gå vidare i dessa oerhört viktiga frågor.
            </seg>
          </u>
          <u>
            <seg>
              Jag hann inte svara på Martin Andreassons fråga i det första
              inlägget eftersom ni är så många som deltar i debatten. Det är
              klart att utredningen kommer att få en fortsättning på ett eller
              annat sätt. När de olika demokratiska processerna i partierna
              har ägt rum är det min avsikt att vi självfallet ska fortsätta.
              Detta är en utredning som ska få svar på många viktiga frågor.
              Ytterst handlar det naturligtvis om fundamentala mänskliga rättigheter
              för alla människor. På så sätt ska vi naturligtvis gå vidare.
            </seg>
          </u>
          <u>
            <seg>
              Jag tror inte att problemet finns mellan Martin Andreasson och
              mig, som i och för sig finns på olika sidor av blockgränserna.
              Jag tror att problemet sitter hos er här i en framtida borgerlig
              regering, om det nu skulle vilja sig så illa. Det här arbetet
              sträcker sig ju över nästa års val. Om vi får fortsätta arbetet
              så tror jag att Martin Andreasson kan vara lugn för att det också
              kommer att fortsätta på ett konstruktivt sätt. Det kanske också
              kommer att få den lösning som han önskar. Om motsatsen däremot
              inträffar och vi inte skulle få fortsätta så tror jag att Martin
              Andreasson har alla skäl att vara orolig för hur frågan ska kunna
              gestalta sig med tanke på hur Yvonne Andersson och Kristdemokraterna
              har bundit upp sig.
            </seg>
          </u>
          <note type="speaker">
            Anf. 122 YVONNE ANDERSSON (kd):
          </note>
          <u>
            <seg>
              Fru talman! För att vara klar och tydlig när det gäller den siffra
              jag nämnde förut kan jag säga att det är en person ur vår kanslipersonal,
              Kerstin Rydegård, som gav mig den förra torsdagseftermiddagen.
              Nu vet Tasso Stafilidis det.
            </seg>
          </u>
          <u>
            <seg>
              För övrigt är jag bekymrad över att det i debatten låter som
              om det handlar om att vi kristdemokrater är emot homosexuella
              och därför säger nej till det här. Det handlar inte om det. Det
              handlar om ifall det är just ett äktenskap som det ska vara eller
              om de som är av samma kön kan ha ett registrerat partnerskap med
              i princip samma trygghet och samma juridiska omständigheter. Det
              som jag kallar för kortsiktiga trendiga lösningar handlar om när
              man knyter just ett gammalt beprövat begrepp som äktenskapet till
              ett förbund mellan partner av samma kön. Det är det som det handlar
              om, och jag kan inte se att det är så brådskande.
            </seg>
          </u>
          <u>
            <seg>
              Jag kan inte heller se att det är så brådskande att man är beredd
              att nagga på demokratin. Jag tror inte att man kan röra vid det
              innersta i ett samhällets kärna och de begrepp som finns där och
              starta de här känslorna hos människor utan att det får konsekvenser.
              Det är trots allt den sittande regeringen och statsrådet Bodström
              som är ansvarig för att processen kommer i gång nu. Regeringen
              ska också bära sitt politiska ansvar om 20 år om det inte blev
              som man hade tänkt sig. Det kanske finns andra lösningar.
            </seg>
          </u>
          <u>
            <seg>
              Hur tänker statsrådet ombesörja att alla vi har möjligheter att
              fortsätta att göra rösten hörd? Det är ju det som det handlar
              om här; man tar bort en del av plattformen som man annars hade
              haft i en parlamentarisk utredning där man hade kunnat visa på
              inriktningar och hur allsidigheten hade kunnat säkras.
            </seg>
          </u>
          <note type="speaker">
            Anf. 123 Justitieminister THOMAS BODSTRÖM (s):
          </note>
          <u>
            <seg>
              Fru talman! Yvonne Andersson talar om att det här inte handlar
              om att vara motståndare till homosexuellas rättigheter. Jag tror
              att väldigt många homosexuella människor i vårt land uppfattar
              Kristdemokraterna just som motståndare till deras rättigheter.
              Jag tror också att de har oerhört goda skäl till det. Det är bara
              att följa historien och de saker som har sagts så ser man att
              det finns goda skäl för det. Tyvärr har de även i dag, år 2005,
              goda skäl för det.
            </seg>
          </u>
          <u>
            <seg>
              Sedan gällde det hur de olika partierna ska få göra sin röst
              hörd. Debatter är förstås bra och värdefulla, och det har vi en
              nu. Men det kommer att finnas en referensgrupp i den här utredningen
              där man också ska kunna göra så. Jag tycker att det allra viktigaste
              nu är att processen får komma i gång och att utredningen får starta
              så att vi får svar på alla dessa frågor. Det är också viktigt
              att vi under den här tiden fortsätter att hålla debatten och diskussionen
              vid liv. Vi socialdemokrater kommer att göra det, och jag hoppas
              och tror att också övriga partier kommer att göra det.
            </seg>
          </u>
          <u>
            <seg>
              Det handlar trots allt inte om någon trend, utan det handlar
              om något av det finaste som finns mellan två människor, nämligen
              äktenskapet. Det handlar om att alla människor har den inställningen.
              Sedan får vi se vad den här utredningen leder fram till. Vi kan
              inte värdesätta detta på olika sätt och kalla det för en trend.
              Det är någonting helt annat. Jag har en mycket djupare respekt
              för äktenskap och vill inte kalla detta för en trend.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2004/05:346 om insatser till stöd
            för personer som hotas av hedersrelaterade brott
          </note>
          <note type="speaker">
            Anf. 124 Statsrådet JENS ORBACK (s):
          </note>
          <u>
            <seg>
              Fru talman! Martin Andreasson har frågat statsrådet Morgan Johansson
              vilka åtgärder han avser att vidta för att förbättra insatserna
              till stöd för de personer som hotas av hedersrelaterade brott
              på grund av sin sexuella läggning eller könsidentitet. Arbetet
              inom regeringen är så fördelat att jag ska svara på frågan.
            </seg>
          </u>
          <u>
            <seg>
              Jag välkomnar att Martin Andreasson har tagit del av den kartläggning
              om hedersrelaterat våld mot ungdomar på grund av sexuell läggning
              som RFSL har gjort på uppdrag av Länsstyrelsen i Skåne län och
              som nyligen presenterades. Kartläggningen visar att hedersrelaterat
              våld kan drabba ungdomar oberoende av deras kön, kulturella bakgrund,
              etnicitet eller religion. De åtgärder som RFSL föreslår för att
              förbättra dessa ungdomars situation liknar i många avseenden dem
              som behövs för flickor och unga kvinnor som hotas av sina anhöriga.
            </seg>
          </u>
          <u>
            <seg>
              Jag vill framhålla att regeringen sedan flera år tillbaka uppmärksammar
              behovet av stöd till ungdomar som riskerar att utsättas för så
              kallat hedersrelaterat våld och att det finns en medvetenhet om
              att en del ungdomar utsätts för hot och våld på grund av sin sexuella
              läggning eller könstillhörighet.
            </seg>
          </u>
          <u>
            <seg>
              År 2002 fick länsstyrelserna i de tre storstadslänen regeringens
              uppdrag att kartlägga behoven av skyddat boende. Därefter har
              samtliga länsstyrelser kartlagt behoven i respektive län. Denna
              kartläggning visar på att behov av skyddat boende och kunskap
              om stödjande insatser mot det så kallade hedersrelaterade våldet
              finns i hela landet. Därför satsar regeringen 180 miljoner kronor
              under perioden 20032007 för skyddat boende och andra insatser
              för ungdomar som riskerar att utsättas för denna typ av våld.
            </seg>
          </u>
          <u>
            <seg>
              I mars 2004 överlämnade länsstyrelserna en gemensam rapport till
              regeringen. Av rapporten framgår att skyddat boende har initierats
              i de tre storstadslänen under år 2003, men att ytterligare insatser
              behövs för att tillgodose behoven. De tre storstadslänen hade
              anordnat och stött projekt för utbildning, framtagande av konkreta
              handlingsplaner och attitydpåverkande arbete. Länsstyrelserna
              konstaterar att det över hela landet finns behov av utbildning
              av dem som kommer i kontakt med problemet samt av handlingsplaner,
              samordning av insatser, nätverk och attitydpåverkande arbete.
            </seg>
          </u>
          <note>
            Baserat på länsstyrelsernas samlade rapport gav regeringen i
            somras ett fortsatt uppdrag till länsstyrelserna att arbeta mot
            hedersrelaterat våld. Totalt fördelades 34,5 miljoner kronor till
            länsstyrelserna.
          </note>
          <u>
            <seg>
              Vidare har Socialstyrelsen fått regeringens uppdrag att följa
              hur det skyddade boendet utvecklas och att föreslå hur ett nationellt
              konsultativt stöd till bland annat socialtjänsten bör utformas.
              Detta uppdrag ska vara klart i slutet av mars i år.
            </seg>
          </u>
          <u>
            <seg>
              Mitt svar till Martin Andreasson är därför att regeringen kommer
              att fortsätta att ge stöd till länsstyrelsernas arbete mot så
              kallat hedersrelaterat våld inklusive våld på grund av sexuell
              läggning. I mars ska Socialstyrelsen lämna en lägesrapport om
              länsstyrelsernas arbete. Regeringen kommer därefter att ta ställning
              till hur årets medel mot hedersrelaterat våld ska fördelas.
            </seg>
          </u>
          <note type="speaker">
            Anf. 125 MARTIN ANDREASSON (fp):
          </note>
          <u>
            <seg>
              Fru talman! Jag vill tacka statsrådet för svaret. Det är en given
              utgångspunkt och det råder en fullständig enighet om detta i denna
              kammare att de personer som hotas av eller utsätts för hedersrelaterat
              våld måste få oreserverat stöd från samhället och en oreserverad
              uppbackning för att de ska få den akuta hjälp de behöver och för
              att de personer som utsätter dessa människor för hot ska kunna
              lagföras. De hotade personerna måste också ges en möjlighet att
              komma vidare i livet.
            </seg>
          </u>
          <u>
            <seg>
              Den rapport som togs fram på uppdrag av Länsstyrelsen i Skåne
              visar på den utsatthet som personer som utsätts för hedersrelaterat
              våld på grund av sexuell läggning känner. Där finns viktiga lärdomar
              som handlar om bristen på kunskap och medvetenhet hos de berörda
              myndigheterna om att även personer som utsätts för hedersrelaterat
              våld på grund av sin sexuella läggning måste uppmärksammas. Där
              finns också viktiga slutsatser om bristen på samverkan och kunskapsutbyte
              mellan olika parter.
            </seg>
          </u>
          <u>
            <seg>
              Jag hade möjligtvis hoppats att statsrådet skulle kunna bli något
              mer konkret i sitt svar om vilka slutsatser som regeringen drar
              med anledning av den här rapporten. Den bekräftar ju de tidigare
              kartläggningar som har gjorts av vilka behov som finns för andra
              individer som utsätts för hedersrelaterat våld.
            </seg>
          </u>
          <u>
            <seg>
              I sitt svar talar statsrådet huvudsakligen om fördelningen av
              bidrag och stödet till länsstyrelsernas arbete. Jag hoppas att
              det svaret inte bara omfattar den rent ekonomiska aspekten. Det
              är oerhört viktigt att det finns en tydlig signal till länsstyrelser
              och andra berörda parter om att man inte får försumma de personer
              som utsätts för hedersrelaterat våld på grund av sin sexuella
              läggning eller sin könsidentitet. Erfarenheterna visar att det
              är oerhört lätt att det perspektivet tappas bort. Här handlar
              det inte om att mäta enskilda individers utsatthet mot varandra
              och försöka göra någon sorts prioritetsordning. Det handlar helt
              enkelt om att ska samhällets insatser mot det hedersrelaterade
              våldet vara effektiva måste man ha ett helhetsperspektiv som omfattar
              alla de mekanismer som ligger bakom detta.
            </seg>
          </u>
          <u>
            <seg>
              Jag vill särskilt lyfta fram behovet av att man i fortsättningen
              ser till att inkludera inte bara homo- och bisexuella utan också
              personer som utsätts för förföljelse på grund av sin könsidentitet.
              Det handlar om transsexuella, transvestiter och andra. Länsstyrelsens
              utredningsuppdrag i Skåne tog enbart sikte på sexuell läggning.
              Statsrådet talar i ett sammanhang om könstillhörighet, men i mitt
              tycke handlar det inte om könsidentitet. Det är möjligt att någon
              slant vid tangentbordet där.
            </seg>
          </u>
          <u>
            <seg>
              Det är i alla fall en central fråga. Ute i det arbete som bedrivs
              mot det hedersrelaterade våldet märker vi att det är långt ifrån
              okontroversiellt att inkludera också transpersoners utsatthet.
              Vissa skulle tolka en sådan inkludering så att man hotar en grundläggande
              analys av det patriarkala våldet. Med mitt synsätt är det tvärtom
              så att transpersoners utsatthet bekräftar de mekanismer som ligger
              bakom det patriarkalt färgade våldet.
            </seg>
          </u>
          <u>
            <seg>
              Därför vill jag gärna att statsrådet utnyttjar sitt svar till
              att något tydligare konkretisera vad regeringen kommer att göra.
            </seg>
          </u>
          <note type="speaker">
            Anf. 126 TASSO STAFILIDIS (v):
          </note>
          <u>
            <seg>
              Fru talman! Det här är en mycket viktig interpellationsdebatt
              och en mycket viktig fråga. Jag är glad över att statsrådet tar
              den här frågan på så stort allvar och är beredd att jobba med
              den. Jag skulle önska att vi skulle kunna gå in lite mer på bakgrunderna
              till varför de här brotten begås och på vilket sätt vi ska kunna
              förebygga dem. Jag vill poängtera att de hedersrelaterade brotten
              inte enbart begås av personer med ett annat etniskt ursprung,
              utan det finns hedersrelaterad brottslighet inom det här området
              även av etniska svenskar i Sverige. Det finns alltså även svenska
              homofober, fru talman.
            </seg>
          </u>
          <u>
            <seg>
              Ingen har talat om det här nu, men ibland när man i debatten
              talar om hedersrelaterad brottslighet hamnar man i en debatt om
              att det enbart gäller personer med annat etniskt ursprung. Detta
              kan stämma på sätt och vis. Kommer man från till exempel Iran
              och har levt med en lagstiftning där man har fått inpräntat att
              homosexualitet är lika med dödsstraff så är det ju det man lär
              sina barn också: Det är någonting man ska akta sig för, någonting
              som är hemskt, brottsligt och så vidare. Så på sätt och vis kan
              man förstå att om människor är så att säga lagmedvetna från den
              iranska lagstiftningen så måste man kanske ha en viss förståelse
              för att det finns en strukturell homofobi från det landet.
            </seg>
          </u>
          <u>
            <seg>
              Men samtidigt finns det många ungdomar här i Sverige som växer
              upp i djupt religiösa förhållanden där man, på grund av de förhållanden
              man har här, har föräldrar som kränker och utsätter barnen och
              ungdomarna för våld och påverkan på olika sätt.
            </seg>
          </u>
          <u>
            <seg>
              Det jag skulle vilja få höra lite mer om från statsrådet är just
              tankarna kring ett bredare attityd- och informationsarbete som
              inte enbart är inriktat på myndigheter och på offentliga platser,
              där det ju faktiskt redan i dag finns ett diskrimineringsskydd.
              Vi har ju den 1 januari infört ett utbyggt skydd mot diskriminering
              inom det sociala området på grund av sexuell läggning.
            </seg>
          </u>
          <u>
            <seg>
              Det jag skulle önska är att vi tillsammans, över partigränserna,
              skulle kunna arbeta med de här frågorna på ett än mer samlat och
              tydligt sätt. Precis som Martin Andreasson nämnde här tidigare
              finns det inga olika meningar om att vi måste arbeta hårt och
              starkt med de här frågorna. Frågan är i stället: På vilket sätt
              ska vi kunna slå alla våra kloka huvuden ihop och arbeta tillsammans?
            </seg>
          </u>
          <u>
            <seg>
              Jag skulle vilja fråga statsrådet om han är beredd att vidta
              någon form av initiativ för ett sådant här brett arbete för att
              gemensamt faktiskt kunna arbeta mot den här formen av förtryck
              som unga människor utsätts för enbart på grund av sin sexuella
              läggning.
            </seg>
          </u>
          <note type="speaker">
            Anf. 127 Statsrådet JENS ORBACK (s):
          </note>
          <u>
            <seg>
              Fru talman! Jag plockar gärna upp de förslag och initiativ som
              meddebattörerna har kommit med här.
            </seg>
          </u>
          <u>
            <seg>
              Jag tänkte först ta upp frågan om svensk homofobi. Ni har säkert
              också tagit del av den kartläggning som Forum för levande historia
              har gjort av homofobiska attityder i skolan. Den var väldigt nedslående,
              tycker jag, beträffande den utsträckning som fanns av homofobiska
              tendenser. Den var i samma storleksordning som antisemitiska och
              islamofobiska attityder lika tråkigt detta. Nu arbetar Forum för
              levande historia tillsammans med Brå och Ombudsmannen mot diskriminering
              på grund av sexuell läggning för ett ökat kunskapsinhämtande och
              en ökad kunskapsspridning.
            </seg>
          </u>
          <u>
            <seg>
              Ja, det är väldigt mycket som måste göras. Jag tror också att
              man ska vara ödmjuk inför situationen. När arbetet med länsstyrelserna
              startades hade vi alldeles för lite kunskap. Jag är därför väldigt
              glad för det stöd som har getts för den här satsningen som är
              väldigt stor 180 miljoner kronor på fem år men naturligtvis måste
              mer göras.
            </seg>
          </u>
          <u>
            <seg>
              En annan organisation som jag vill lyfta fram i det här sammanhanget
              är RFSL, som gör ett väldigt stort arbete just i det att komma
              ut ur det mörker det innebär att inte tala om detta. Där gör också
              HomO ett väldigt stort arbete. Därför är det naturligtvis så att
              vi ska arbeta för att ge skydd och stöd för rätten för alla att
              leva i enlighet med sin sexuella läggning och sin sexuella identitet.
            </seg>
          </u>
          <u>
            <seg>
              Innan jag kom hit har jag precis varit och träffat oberoende
              organisationer, NGO:er, för att få ny input till en ny handlingsplan
              för mänskliga rättigheter motsatsen till mänskliga rättigheter
              är för mig diskriminering där också RFSL var representerat. Häromdagen
              hade jag också ett likartat möte med de olika ombudsmännen. Det
              finns väldigt många goda idéer. Det finns idéer om skärpta skrivningar
              i regleringsbrev, i att få skärpning när det gäller återrapportering
              och så vidare, och jag ser fram emot en handlingsplan som i ökad
              utsträckning lyfter upp HBT-personers situation och ger ett ökat
              skydd och ökade rättigheter, nämligen det som vi vill kalla för
              mänskliga rättigheter.
            </seg>
          </u>
          <u>
            <seg>
              Jag vill dock också bjuda in både Martin Andreasson och Tasso
              Stafilidis till att gärna komma med ytterligare förslag på hur
              vi ska arbeta för den här gruppen. Jag vill nämna den diskrimineringslagstiftning
              som Tasso Stafilidis nämnde här som ger ett ökat stöd i diskrimineringslagstiftningen
              när det gäller det sociala området, socialtjänsten, sjukvården,
              arbetslöshetsförsäkringen och så vidare. Det är nu upp till HomO
              att utöva tillsyn över detta.
            </seg>
          </u>
          <u>
            <seg>
              Jag vill också nämna det ökade skyddet mot kränkande behandling
              i skolan. Det är ett skydd mot diskriminering och trakasserier,
              och syftet är att ge ökad trygghet och respekt i skolan. Förhoppningen
              är att vi ska kunna lägga fram en proposition våren 2005. Jag
              hoppas att jag i mitt nästa inlägg kan komma tillbaka till ytterligare
              förslag, men eftersom det här är en debatt där det tycks finnas
              stor samsyn är jag naturligtvis också öppen för förslag på hur
              vi kommer till rätta med de ytterst stora kränkningar som de här
              personerna drabbas av.
            </seg>
          </u>
          <note type="speaker">
            Anf. 128 MARTIN ANDREASSON (fp):
          </note>
          <u>
            <seg>
              Fru talman! Statsrådet vill ha en fortsatt dialog, och det välkomnar
              jag. Vi kommer gärna med ytterligare idéer. Vi kan börja med de
              förslag som har lagts fram i Folkpartiets olika kommittémotioner
              och partimotioner på rättstrygghetens område och där hedersrelaterade
              brottsfrågor tas upp i många sammanhang.
            </seg>
          </u>
          <u>
            <seg>
              Jag tror att detta i mycket stor utsträckning också handlar om
              systematiskt arbete för att höja kompetensen inom olika myndigheter.
              Så sent som vid lunchtid var det så att riksdagens majoritet tyvärr
              inklusive statsrådets parti, men jag hoppas på en ändring röstade
              ned det kloka förslaget från Folkpartiet att man tydligare och
              mer systematiskt skulle se till att höja kompetensen i HBT-frågor
              inom det statliga förvaltningsväsendet i dess helhet. Om statsrådet
              är beredd att verka för en omprövning av attityden på den punkten
              så välkomnar jag det med största glädje.
            </seg>
          </u>
          <u>
            <seg>
              Många av de åtgärder som statsrådet nämnde i sitt senaste inlägg
              är mycket angelägna, men jag vill samtidigt varna lite grann för
              att diskussionen om hedersrelaterat våld tappar sina konturer
              och glider över till en allmän diskussion om insatser mot diskriminering
              och hatbrott mot i det här fallet HBT-personer. Hedersrelaterat
              våld mot homosexuella, bisexuella och transpersoner beror alltid
              på homofobi eller transfobi, men alla brott som begås på grund
              av homofobi eller transfobi är inte hedersrelaterade brott. Det
              är ju en mycket speciell situation där man ser att familjenätverket
              runt den utsatta personen blir det samverkande hot som personen
              har att leva med. Där är jag övertygad om att statsrådet och jag
              är i grunden överens om att det är viktigt att hålla fokus på
              den hedersrelaterade brottsligheten i det arbetet.
            </seg>
          </u>
          <u>
            <seg>
              Jag skulle vilja lyfta upp några konkreta sakfrågor i just det
              arbetet som handlar om insatser mot det hedersrelaterade våldet.
              Sedan fortsätter jag gärna diskussionen kring den övriga diskrimineringen
              och hatbrottsligheten i andra sammanhang.
            </seg>
          </u>
          <u>
            <seg>
              Det finns nu uppdrag till länsstyrelserna. De har pågått ett
              par år. Det har också pågått en kunskapsinventering, och vi vet
              i dag betydligt mer än tidigare. Jag tror att det behövs särskilda
              åtgärder där tycks det i dag brista för att se till att kunskapsutbytet
              nu sätter i gång så att kunskapen inte stannar inom de myndigheter
              och förvaltningar som tagit fram de olika studierna. Där är det
              viktigt att regeringen utnyttjar sina möjligheter att vara en
              pådrivande kraft i det fortsatta arbetet.
            </seg>
          </u>
          <u>
            <seg>
              En annan sak som jag vill lyfta fram är det skyddade boende som
              statsrådet nämnde i sitt första inlägg. Det har ju skett en inventering
              av vilka behov som finns. Nu är det viktigt att vi också vågar
              se vad som händer efter det skyddade boendet. Det skyddade boendet
              är en akutåtgärd för att hjälpa en person ur en hotsituation,
              men det kan inte vara en långsiktig lösning. Många av de personer
              som befinner sig i skyddat boende har tvingats kapa alla band
              med sina tidigare sociala och släktmässiga nätverk. Därför är
              det viktigt att mycket noga titta på hur man kan stödja dessa
              personer att komma vidare i livet.
            </seg>
          </u>
          <note type="speaker">
            Anf. 129 TASSO STAFILIDIS (v):
          </note>
          <u>
            <seg>
              Fru talman! I riksdagen har vi en interparlamentarisk förening,
              Riksdagens HBT-grupp, där ledamöter från alla partier utom Kristdemokraterna
              är aktiva. Vi är ett drygt 60-tal medlemmar i den gruppen, och
              vi skulle vilja ha ett gränsöverskridande samtal, gärna ett rundabordssamtal,
              med statsrådet i dessa frågor. Vi har jobbat med dem och har en
              bred kompetens.
            </seg>
          </u>
          <u>
            <seg>
              De paralleller man skulle kunna dra till den nya diskrimineringslag
              som trädde i kraft den 1 januari inom det sociala området är just
              det viktiga arbete som handlar om attityder. Eftersom socialtjänsten
              nu har ett ansvar inom det området måste varje socialnämnd och
              varje kommunfullmäktige ta ställning och arbeta med de här frågorna.
            </seg>
          </u>
          <u>
            <seg>
              Något som trots allt i hög grad osynliggjorts, även i den studie
              som Martin Andreasson tog upp, är det som gäller transpersoner.
              Eftersom det finns både transpersoner och andra HBT-personer som
              kommer till Sverige som flyktingar betyder det att vi även där
              har ett stort problem vad gäller den hedersrelaterade brottsligheten
              och de hedersrelaterade brotten. HBT-flyktingarna har inte något
              sådant skydd. När de inte kan bo kvar på en förläggning utan ber
              att få byta boende får de ofta stora problem med detta. Därför
              måste också den frågan lyftas in.
            </seg>
          </u>
          <u>
            <seg>
              Jag hoppas att statsrådet kan lyfta in även den delen och ta
              en diskussion med sin statsrådskollega på UD som ansvarar för
              flyktingpolitiken och visa på att det finns olika slags behov
              av skyddat boende för flyktingar.
            </seg>
          </u>
          <note type="speaker">
            Anf. 130 Statsrådet JENS ORBACK (s):
          </note>
          <u>
            <seg>
              Fru talman! Jag ser fram emot en inbjudan till ett rundabordssamtal
              jag vet att det finns duktiga personer också från mitt eget parti
              som ingår i den gruppen. Det ser jag verkligen fram emot.
            </seg>
          </u>
          <u>
            <seg>
              När det gäller hur socialtjänsten arbetar kommer Socialstyrelsen
              med en utvärdering i slutet av mars. Man kommer också att föreslå
              någon form av konsultativt stöd till socialtjänster runtom i landet.
              Vi har ju valt ett förfaringssätt där vi satsat mycket på tre
              stora länsstyrelser. Det kan naturligtvis diskuteras, men tanken
              har varit att vid dessa länsstyrelser bygga upp en bra kunskapsmassa
              som man sedan kan ha nytta av ute i landet. Min känsla för detta
              är att det har varit en riktig satsning.
            </seg>
          </u>
          <u>
            <seg>
              Låt mig gå tillbaka till den så kallade hedersrelaterade brottsligheten.
              Det finns skäl att titta extra på just den, även om alla slags
              homofobiska brott förstås ska få sitt utrymme. Men jag kan bara
              tänka mig in i den kränkning det innebär att mot sin vilja och
              mot sin sexuella läggning tvingas in i en relation. Också om detta
              måste vi tala, och också för detta måste vi ge stöd.
            </seg>
          </u>
          <u>
            <seg>
              Jag är naturligtvis, precis som länsstyrelserna, öppen för idéer
              om hur vi ytterligare kan styra det arbetet. Vi talar ofta om
              hedersrelaterade brott och hedersrelaterat våld. Ibland får det
              sin yttersta konsekvens i mord på unga flickor i vårt land. Men
              det handlar också om en yttersta konsekvens där människor begår
              mord på sig själva för att de blivit kränkta i sin sexuella läggning.
              Om detta måste vi också tala.
            </seg>
          </u>
          <u>
            <seg>
              På samma sätt måste vi även tala om transpersoners rättigheter.
              Att hävda sin sexuella läggning och sin sexuella identitet är
              i dag ett skäl för prövning i asylprocessen. Så är det i dag.
              När det gäller transpersoners förhållanden under asylprövningen
              ska jag naturligtvis ta med mig det till min kollega på UD.
            </seg>
          </u>
          <note type="speaker">
            Anf. 131 MARTIN ANDREASSON (fp):
          </note>
          <u>
            <seg>
              Fru talman! Det gemensamma engagemanget för arbetet mot det hedersrelaterade
              våldet är stort, och uppslutningen är fullkomlig från riksdagen.
              Det ska bli mycket spännande att se vad som blir slutsatserna
              och tankarna från regeringens sida beträffande nästa steg när
              lägesrapporten om länsstyrelsernas arbete kommer.
            </seg>
          </u>
          <u>
            <seg>
              Jag hade kanske hoppats på mer konkreta besked i dag, men eftersom
              statsrådet så tydligt bjuder in till fortsatt dialog får vi hoppas
              att vi kan fortsätta det meningsutbytet framöver. Det är mycket
              viktigt att den dialogen sker med de olika riksdagspartierna,
              både med regeringens samarbetspartier och med alliansens partier.
              Vi ser alltså fram emot fortsatta samtal mellan de olika riksdagspartierna
              och regeringen. Också Riksdagens HBT-grupp, som är ett tvärpolitiskt
              nätverk, välkomnar en fortsatt dialog parallellt med den dialog
              som sker mellan partierna.
            </seg>
          </u>
          <u>
            <seg>
              Eftersom statsrådet så tydligt markerat att han gärna kommer
              till ett möte med oss lovar jag att vi ska återkomma med en inbjudan
              och skaffa fram wienerbröd och frukt samt ordna en bra möteslokal.
            </seg>
          </u>
          <u>
            <seg>
              Nu är det, som sagt, viktigt att regeringen tar tillfället i
              akt och är tydlig i sitt ledarskap i förhållande till de olika
              statliga förvaltningarna, i första hand naturligtvis länsstyrelserna,
              så att de uppmärksammar och tydliggör behovet av att inkludera
              såväl homosexuella och bisexuella som transpersoner i det övergripande
              arbetet mot alla former av hedersrelaterat våld.
            </seg>
          </u>
          <note type="speaker">
            Anf. 132 Statsrådet JENS ORBACK (s):
          </note>
          <u>
            <seg>
              Fru talman! Jag kunde inte ha avslutat bättre själv. Det är klart
              att vi ska fortsätta att arbeta med detta. Jag skulle också vilja
              säga att jag är stolt över att tillhöra ett parti där inte minst
              min företrädare arbetat mycket aktivt med dessa frågor.
            </seg>
          </u>
          <u>
            <seg>
              Låt mig också återigen lyfta fram det arbete som RFSL gör genom
              att synliggöra de här personernas situation. Trots det som sades
              om trender och äktenskap i den tidigare debatten handlar det för
              väldigt många människor fortfarande om en tyst tyranni. Jag kan
              emellertid inte berömma RFSL utan att också göra någonting, och
              därför vill jag nämna att regeringen och samarbetspartierna nu
              avsatt 6 miljoner kronor till RFSL.
            </seg>
          </u>
          <u>
            <seg>
              Med detta vill jag tacka för debatten, och jag ser fram emot
              ett rundabordssamtal kring de här frågorna.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2004/05:324 om handikappade barn
            vid de europeiska skolorna
          </note>
          <note type="speaker">
            Anf. 133 Statsrådet IBRAHIM BAYLAN (s):
          </note>
          <u>
            <seg>
              Fru talman! Helena Bargholtz har frågat mig vilka åtgärder jag
              avser att vidta för att förbättra tillsynen av verksamheten vid
              Europaskolorna när det gäller barn med handikapp.
            </seg>
          </u>
          <u>
            <seg>
              Alla barn och ungdomar har rätt att få det stöd i skolan som
              de behöver. Utbildningen ska ta hänsyn till elever i behov av
              särskilt stöd. Detta framgår av portalparagrafen i skollagen (1
              kap. 2 §).
            </seg>
          </u>
          <u>
            <seg>
              Sverige har anslutit sig till FN:s standardregler för att tillförsäkra
              människor med funktionshinder delaktighet och jämlikhet. Sverige
              har också anslutit sig till andra internationella överenskommelser
              med målet att bygga ett integrerat samhälle och en skola för alla.
              För många länder är Sverige en förebild när det gäller att erbjuda
              elever med funktionshinder en utbildning av hög kvalitet. I det
              förslag till ny skollag som regeringen kommer att lägga fram avser
              jag att ytterligare stärka rättigheterna för elever med funktionshinder.
            </seg>
          </u>
          <u>
            <seg>
              Europaskolornas uppgift är att undervisa barn till främst personalen
              vid EU:s institutioner tillsammans. Av konventionen med stadga
              för Europaskolorna framgår bland annat att åtgärder ska vidtas
              för att underlätta skolgången för barn med särskilda undervisningsbehov.
              Det är en av de bärande principerna för skolornas pedagogiska
              uppbyggnad.
            </seg>
          </u>
          <u>
            <seg>
              Undervisningen i skolorna bedrivs enligt särskilda läro- och
              kursplaner. Alla de första 15 medlemsländerna har anslutit sig
              till detta skolsystem och flertalet av de nya medlemsländerna
              är på väg in. Antalet elever är i dag ca 20 000 fördelade på 13
              skolor i sju olika länder. De svenska eleverna uppgår till ca
              450 och återfinns huvudsakligen i skolorna i Bryssel och Luxemburg.
            </seg>
          </u>
          <u>
            <seg>
              Två skolinspektörsnämnder har till uppgift att säkerställa kvaliteten
              på den undervisning som ges av skolorna och företa nödvändiga
              inspektioner. Varje land företräds av en inspektör i varje nämnd.
              Inspektörernas uppgift är att säkerställa tillsynen av den undervisning
              som bedrivs av det egna landets utsända lärare. Inspektörernas
              uppgift är också att jämföra iakttagelser angående undervisningens
              resultat och undervisningsmetodernas kvalitet. De svenska inspektörerna
              har understrukit behovet av förstärkta stödinsatser i skolorna.
            </seg>
          </u>
          <u>
            <seg>
              Under lång tid har medlen för elever i behov av särskilt stöd
              i Europaskolorna varit begränsade. Under senare år har dock dessa
              medel ökat. Främst för elever på primärnivån, alltså 611-åringar,
              finns numera ett nytt utbud av inlärningsstöd som bland annat
              innebär en mer differentierad undervisning från samtliga lärare
              och ett mer specialiserat stöd av speciallärare. För elever på
              sekundärnivån, alltså 1218-åringar, är medlen för särskilda stödinsatser
              fortfarande begränsade men även här sker en viss utveckling.
            </seg>
          </u>
          <u>
            <seg>
              Dessa stödinsatser gäller dock främst elever med lindrigare inlärningsproblem.
              Vad avser elever med behov av särskilda stödinsatser, till exempel
              elever med grava funktionshinder, har Europaskolorna enligt vad
              jag erfarit små möjligheter att erbjuda en utbildning som tillgodoser
              deras behov. En motsvarighet till den undervisning som en elev
              med grava funktionshinder får i grundskolan eller särskolan i
              Sverige börjar dock successivt utvecklas inom Europaskolorna,
              men ännu kan inte skolorna tillhandahålla den stödundervisning
              som många nationella skolor erbjuder. Dock upprättas för vissa
              elever med omfattande stödbehov ett avtal mellan skolan och föräldrarna
              som innehåller ett åtgärdsprogram som regelbundet följs upp.
            </seg>
          </u>
          <u>
            <seg>
              Enligt min mening är det angeläget att också elever med grava
              funktionshinder erbjuds en skolgång av hög kvalitet i Europaskolorna.
              Men det kan också vara så att Europaskolorna i vissa fall inte
              är det lämpligaste alternativet. Även de svenska utlandsskolorna
              bör vara beredda att erbjuda utbildning för barn med funktionshinder.
            </seg>
          </u>
          <u>
            <seg>
              Sverige kommer inom befintliga budgetramar att målmedvetet verka
              för att möjligheterna till stöd i Europaskolorna ska öka. I avvaktan
              på mer långsiktiga förändringar är jag beredd att pröva möjligheten
              att kunna ge stöd till sådana elever vilkas föräldrar är statligt
              anställda eller som i en officiell kapacitet representerar Sverige
              utomlands.
            </seg>
          </u>
          <note type="speaker">
            Anf. 134 HELENA BARGHOLTZ (fp):
          </note>
          <u>
            <seg>
              Fru talman! Tack, skolministern, för svaret på min interpellation.
            </seg>
          </u>
          <u>
            <seg>
              EU-parlamentariker och anställda i EU:s institutioner har rätt
              att ha sina barn kostnadsfritt i den europeiska skolan. Denna
              skola finansieras av skattemedel. Totalt rör det sig om 1,1 miljarder,
              där även svenska skattepengar ingår. Förutom detta står Skolverket
              för de svenska lärarnas löner vid skolan. Det handlar om totalt
              13 miljoner kronor per år.
            </seg>
          </u>
          <u>
            <seg>
              Om föräldrarna inte kan ha sina barn i Europaskolan, till exempel
              på grund av att skolan inte klarar av handikappade barn och det
              gäller både lättare och gravare handikapp kan svenska barn få
              gå i den utmärkta skandinaviska skolan i Waterloo utanför Bryssel.
              Problemet är bara att den tar ut en väldigt hög avgift. Svenska
              föräldrar får då inte denna avgift betald av sin hemkommun.
            </seg>
          </u>
          <u>
            <seg>
              Precis som statsrådet konstaterar erbjuder Europaskolan inte
              några stödinsatser för barn med grava inlärningsproblem. Men det
              gäller faktiskt också barn med lindrigare inlärningsproblem. Mot
              bakgrund av vad jag har inhämtat menar jag att statsrådet ger
              en alltför positiv bild av utvecklingen av förhållandena för handikappade
              barn i Europaskolan. Även barn med lättare handikapp till exempel
              dyslexi, hörselnedsättning och lindriga former av autism och koncentrationssvårigheter
              erbjuds i realiteten inget särskilt stöd alls.
            </seg>
          </u>
          <u>
            <seg>
              Europaskolan är, liksom andra internationella skolor i fransktalande
              länder, inspirerad av det franska skolsystemet, som i mycket skiljer
              sig från det svenska skolsystemet. Som statsrådet konstaterade
              i sitt svar går de flesta av barnen i dessa internationella skolor
              i fransktalande länders skolor. Det gör det naturligtvis inte
              lättare för barn som gått i svenska skolor och dessutom har ett
              handikapp av något slag att anpassa sig till den nya skolmiljön,
              ofta den franska skolmiljön.
            </seg>
          </u>
          <u>
            <seg>
              Jag måste fråga statsrådet vad han egentligen menar med avslutningen
              i sitt svar. Statsrådet säger: Sverige kommer inom befintliga
              budgetramar att målmedvetet verka för att möjligheterna till stöd
              i Europaskolorna ska öka. I avvaktan på mer långsiktiga förändringar
              är jag beredd att pröva möjligheten att kunna ge stöd till sådana
              elever vilkas föräldrar är statligt anställda eller som i en officiell
              kapacitet representerar Sverige utomlands. Jag skulle vilja veta
              om det innebär att det blir ett direkt ekonomiskt stöd till föräldrar
              som hellre vill sätta sina barn i till exempel den skandinaviska
              skolan i Waterloo än i Europaskolan. Och vad betyder inom befintliga
              budgetramar?
            </seg>
          </u>
          <note type="speaker">
            Anf. 135 Statsrådet IBRAHIM BAYLAN (s):
          </note>
          <u>
            <seg>
              Fru talman! Gör man en snabb huvudräkning på de siffror som återfinns
              bland annat i Folkpartiets interpellation kan man konstatera att
              de medel Sverige i dag bidrar med till Europaskolorna mycket väl
              skulle kunna täcka också kostnader för att ta emot elever med
              grava funktionshinder. Sveriges hållning har ju varit att man
              inom den ekonomiska ram som Europaskolorna i dag har tillsammans
              med direktbidraget till lärarlönen borde kunna ordna med undervisning
              också för elever med grava funktionshinder. Detta är och kommer
              fortsatt att vara vår hållning.
            </seg>
          </u>
          <u>
            <seg>
              Men jag menar också att man måste se om det ibland kan finnas
              alternativ till dessa Europaskolor. I vissa fall kan ju en svensk
              utlandsskola vara ett alternativ. Utlandsskolorna är, till skillnad
              från Europaskolan, skyldiga att följa bestämmelserna i grundskole-
              och gymnasieförordningarna så långt det är möjligt.
            </seg>
          </u>
          <u>
            <seg>
              Skolverket har, till skillnad från Europaskolan, också tillsyn
              över utlandsskolorna. I ett tillståndsbeslut har Skolverket just
              kritiserat en utlandsskola för att åtgärdsprogram inte hade upprättats.
            </seg>
          </u>
          <u>
            <seg>
              Vad regeringen alltså menar är att Sverige redan i dag något
              som en snabb kalkyl ger vid handen bidrar med ca 65 miljoner både
              direkt och indirekt till dessa skolor. Per elev betyder det 140
              000150 000 kr, alltså betydligt mer än vad elever i den svenska
              skolan vanligtvis kostar. Inom denna budgetram borde det finnas
              möjligheter att också ta emot elever med grava funktionshinder.
            </seg>
          </u>
          <u>
            <seg>
              Dock har vi ännu inte kommit så långt som vi önskat därav just
              min skrivning att jag är beredd att se över möjligheten att kanske
              göra riktade satsningar i väntan på att vår synpunkt vunnit gehör,
              nämligen att också Europaskolorna borde ge elever med grava funktionshinder
              en fullgod utbildning. Det har de, anser vi, redan i dag medel
              för.
            </seg>
          </u>
          <note type="speaker">
            Anf. 136 HELENA BARGHOLTZ (fp):
          </note>
          <u>
            <seg>
              Fru talman! Vad jag undrar och vad jag skulle vilja diskutera
              med statsrådet är om statsrådet delar min farhåga att det inom
              Europaskolan finns en negativ inställning ja, kanske till och
              med en motvilja till att arbeta med handikappade barn.
            </seg>
          </u>
          <u>
            <seg>
              Sverige har väldigt gott rykte när det gäller att arbeta för
              handikappade, inte minst för barnen. Men jag undrar vad statsrådet,
              om nu de här utländska skolorna inte delar våra värderingar på
              detta område, är beredd att göra. Om nu pengar finns kunde man
              ju se om det inte går att bearbeta de attityder kring detta som
              finns i Europaskolan. Det kan göras mycket enkelt, nämligen genom
              att tala om att de 65 miljonerna kanske flyttas från en skola
              till en annan.
            </seg>
          </u>
          <u>
            <seg>
              Efter vad jag hört finns det attitydskillnader mellan Sveriges
              skolsystem och till exempel det franska skolsystemet när det gäller
              inställningen till handikappade barn. Därför vill jag höra om
              statsrådet är beredd att lite mer direkt ta en diskussion med
              företrädare för Europaskolan om dess inställning till handikappade
              barn.
            </seg>
          </u>
          <note type="speaker">
            Anf. 137 Statsrådet IBRAHIM BAYLAN (s):
          </note>
          <u>
            <seg>
              Fru talman! Jag vill inte spekulera i om det finns attityder
              av negativ karaktär; det känner jag inte till.
            </seg>
          </u>
          <u>
            <seg>
              Sverige har målmedvetet framfört att förändringar av systemet
              är nödvändiga. En omfördelning av budgeten kan till exempel ske
              genom att man minskar den byråkratiska överbyggnaden, vilken vi
              anser är oproportionerligt stor. Vi menar också att decentralisering
              och ett ökat lokalt budgetansvar skulle ge skolorna en större
              operativ roll för förvaltning och ledning. Sammantaget skulle
              det innebära väsentligt större möjligheter för den enskilda skolan
              att anpassa utbildningen för den enskilda eleven. Det är en sådan
              förändring som vi från svensk sida skulle vilja se.
            </seg>
          </u>
          <u>
            <seg>
              Jag måste ju säga att den senaste tidens debatt har fått mig
              att också fundera på om det här är bästa sättet att bidra till
              att barn och ungdomar, vars föräldrar antingen representerar Sverige
              eller också är anställda inom EU-institutionerna, ges en fullgod
              utbildning. Jag är beredd till en dialog om den frågan. I väntan
              på det kommer Sverige målmedvetet att driva på för att även elever
              med grava funktionshinder ska få en fullgod utbildning inom dessa
              skolor.
            </seg>
          </u>
          <note type="speaker">
            Anf. 138 HELENA BARGHOLTZ (fp):
          </note>
          <u>
            <seg>
              Fru talman! Jag förstår inte riktigt vad skolministern sade om
              andra alternativ som skulle erbjudas utlandsstationerade föräldrars
              barn om man hellre satsar på skolor i Sverige, internatskolor
              och sådant, om barnen skulle må bättre där.
            </seg>
          </u>
          <u>
            <seg>
              Jag vill också påpeka att det är kolossalt arbetskrävande att
              vara EU-parlamentariker. Men i olika sammanhang har man från EU-parlamentet
              framhållit hur viktigt det är att till exempel småbarnsföräldrar,
              ensamma mammor och föräldrar med handikappade barn har möjlighet
              att vara EU-parlamentariker. Alla möjligheter som Sverige har
              när det gäller att underlätta den väldigt tuffa arbetsbörda som
              EU-parlamentarikerna har måste tas till vara.
            </seg>
          </u>
          <u>
            <seg>
              Jag förstår alltså inte riktigt vad statsrådet avser med nämnda
              möjlighet till alternativ.
            </seg>
          </u>
          <note type="speaker">
            Anf. 139 Statsrådet IBRAHIM BAYLAN (s):
          </note>
          <u>
            <seg>
              Fru talman! Det alternativ som jag framför allt talar om är naturligtvis
              de utlandsskolor som redan i dag finansieras av Sverige och som
              också lyder under våra skollagar, läroplaner med mera. Det är
              vad jag kan se som ett fullgott alternativ. De skolorna har ju
              redan i dag skyldighet att ge utbildning enligt svenska regler.
            </seg>
          </u>
          <u>
            <seg>
              Jag menar att vi även här borde fundera på om detta kan vara
              ett bättre alternativ om vi inte till fullo lyckas med vår föresats
              att se till att Europaskolorna ger alla barn en fullgod utbildning.
              Jag har en förhoppning om att vi når framgång, men vi måste nog
              vara öppna för att också se om det finns alternativ om vi inte
              skulle nå framgång.
            </seg>
          </u>
          <u>
            <seg>
              Viktigast är ändå att vi ser till att alla barn och ungdomar
              får en god utbildning. De mål vi har i Sverige bör också vara
              de mål som vi har för dem som representerar Sverige utomlands
              eller för den delen för dem som, som i det här fallet, jobbar
              inom EU-institutionerna.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 februari
          </note>
          <note>
            Mikael Oscarsson
          </note>
          <note>
            Gunnar Andrén
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 15 februari.
          </note>
          <note>
            16 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 10 februari
          </note>
          <note>
            Cecilia Widegren
          </note>
          <note>
            Marietta de Pourbaix-Lundin
          </note>
          <note>
            Cristina Husmark Pehrsson
          </note>
          <note>
            Anne Marie Brodén
          </note>
          <note>
            Lennart Kollmats
          </note>
          <note>
            Anita Brodén
          </note>
          <u>
            <seg>
              Gunnar Axén
            </seg>
          </u>
          <note>
            Anna Grönlund Krantz
          </note>
          <note>
            Allan Widman
          </note>
          <note>
            Christer Nylander
          </note>
          <note>
            Carl-Axel Roslund
          </note>
          <note>
            Jeppe Johnsson
          </note>
          <note>
            Johan Pehrson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 februari.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 februari
          </note>
          <note>
            Ann-Kristine Johansson
          </note>
          <u>
            <seg>
              Luciano Astudillo
            </seg>
          </u>
          <note>
            Ulf Sjösten
          </note>
          <u>
            <seg>
              Mer kunskap för pengarna
            </seg>
          </u>
          <note>
            den 10 februari
          </note>
          <note>
            Johan Löfstrand
          </note>
          <note>
            Liselott Hagberg
          </note>
          <note>
            Inger René
          </note>
          <note>
            Johan Linander
          </note>
          <note>
            Ulla Löfgren
          </note>
          <note>
            Yvonne Ångström
          </note>
          <note>
            Ulrik Lindgren
          </note>
          <note>
            Hans Hoff
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 15 februari.
          </note>
          <note>
            18 § Kammaren åtskildes kl. 18.26.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
