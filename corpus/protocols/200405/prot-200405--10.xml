<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--10</head>
          <docDate when="2004-09-30">2004-09-30</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:10
          </note>
          <note>
            Torsdagen den 30 september
          </note>
          <note>
            Kl. 12:00 - 15:02
          </note>
          <note>
            1 § Justering av protokoll
          </note>
          <note>
            Justerades protokollen för den 23 och 24 september.
          </note>
          <note>
            2 § Utökning av antalet suppleanter i vissa utskott
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utskott skulle utökas enligt
            följande:
          </note>
          <note>
            Kammaren medgav dessa utökningar.
          </note>
          <note>
            3 § Val av extra suppleanter i vissa utskott
          </note>
          <note>
            Företogs val av extra suppleanter i justitieutskottet, försvarsutskottet
            och miljö- och jordbruksutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i justitieutskottet
          </note>
          <note>
            suppleanter i försvarsutskottet
          </note>
          <note>
            suppleant i miljö- och jordbruksutskottet
          </note>
          <note>
            4 § Anmälan om kompletteringsval till Riksrevisionens styrelse
          </note>
          <note>
            Talmannen meddelade att Miljöpartiet de grönas riksdagsgrupp
            på grund av uppkommen vakans anmält Helena Hillar Rosenqvist som
            suppleant i Riksrevisionens styrelse.
          </note>
          <note>
            Talmannen förklarade vald till
          </note>
          <note>
            suppleant i Riksrevisionens styrelse
          </note>
          <note>
            5 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Helene Pettersson (s) utsetts till ny ledamot av riksdagen
            fr.o.m. den 1 oktober 2004 sedan Lars Engqvist (s) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 19 kap. 11 § vallagen.
          </note>
          <note>
            Staffan Magnusson
          </note>
          <note>
            Kerstin Siverby
          </note>
          <note>
            6 § Meddelande om partiledardebatt
          </note>
          <note>
            Talmannen meddelade att partiledardebatt skulle äga rum onsdagen
            den 13 oktober kl. 9.00 .
          </note>
          <note>
            7 § Meddelande om allmänpolitisk debatt
          </note>
          <note>
            Talmannen meddelade att den allmänpolitiska debatten skulle inledas
            onsdagen den 13 oktober kl. 13.00 .
          </note>
          <note>
            8 § Meddelande om aktuell debatt
          </note>
          <note>
            Talmannen meddelade att på begäran av Folkpartiet liberalernas
            riksdagsgrupp skulle en aktuell debatt om säkerhetsläget inom
            kriminalvården äga rum torsdagen den 14 oktober kl. 11.00 .
          </note>
          <note>
            Från regeringen skulle justitieminister Thomas Bodström delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt med anledning av säkerhetsläget inom
            kriminalvården
          </note>
          <note>
            I går kväll genomfördes än en gång en våldsam rymning från en
            av landets anstalter. Enligt uppgift från polisen tog sig två
            intagna ut från Mariefredsanstalten genom att hota vårdare till
            livet. Därefter försvann rymlingarna i en bil med en av fängelsets
            vårdare som gisslan.
          </note>
          <note>
            Att svensk kriminalvård har kollapsat har vi fått kvitto på alltför
            många gånger under senare tid. Rymningarna från Norrtäljeanstalten,
            Hall och Kumla borde ha lett till omedelbara åtgärder för att
            garantera och upprätthålla säkerheten vid landets anstalter.
          </note>
          <note>
            Stora underskott, svag ledning och låg kvalitet på verksamheten
            har resulterat i den situation som nu råder inom svensk kriminalvård.
            Det är med bestörtning och oro vi konstaterar att en av de anställda
            inom kriminalvården nu tagits som gisslan och det visar på det
            utomordentligt allvarliga i att säkerheten inte upprätthålls på
            våra fängelser.
          </note>
          <note>
            Riksdagen har visserligen debatterat kriminalvården vid tidigare
            tillfällen men i ljuset av det som inträffat finns det mycket
            starka skäl för att riksdagen öppnar för en ny debatt om kriminalvården
            och säkerhetssituationen på landets anstalter. Det är ytterst
            riksdagen som fattar beslut om kriminalvårdens lagstiftning och
            budgetanslag.
          </note>
          <note>
            Lars Leijonborg
          </note>
          <note>
            9 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:5
          </note>
          <note>
            Interpellation 2004/05:5 av Per Westerberg (m) om byggstarten
            för den så kallade Ostlänken
          </note>
          <note>
            Interpellationen kommer att besvaras den 30 september 2004.
          </note>
          <note>
            Skälet till dröjsmålet är tjänsteresa.
          </note>
          <note>
            Dag Ekman
          </note>
          <note>
            Interpellation 2004/05:22
          </note>
          <note>
            Interpellation 2004/05:22 av Göran Lindblad (m) om användandet
            av svenska biståndsmedel
          </note>
          <note>
            Interpellationen kommer att besvaras tisdagen den 12 oktober
            2004.
          </note>
          <note>
            Skälet till dröjsmålet är utlandsresor.
          </note>
          <note>
            Per Thöresson
          </note>
          <note>
            Interpellation 2004/05:30
          </note>
          <note>
            Interpellation 2004/05:30 av Cecilia Wigström (fp) om Sidas stöd
            till palestinierna
          </note>
          <note>
            Interpellationen kommer att besvaras tisdagen den 12 oktober
            2004.
          </note>
          <note>
            Skälet till dröjsmålet är utlandsresor.
          </note>
          <note>
            Per Thöresson
          </note>
          <note>
            Interpellation 2004/05:33
          </note>
          <note>
            Interpellation 2004/05:33 av Anne-Marie Ekström (fp) om klassificering
            av ämnen som kan användas som narkotika
          </note>
          <note>
            Interpellationen kommer att besvaras tisdagen den 12 oktober
            2004.
          </note>
          <note>
            Skälet till dröjsmålet är att det saknas interpellationstillfälle
            i kammaren.
          </note>
          <note>
            Erna Zelmin
          </note>
          <note>
            Interpellation 2004/05:34
          </note>
          <note>
            Interpellation 2004/05:34 av Tomas Högström (m) om remissrätten
            för företagsläkare
          </note>
          <note>
            Interpellationen kommer att besvaras tisdagen den 12 oktober
            2004.
          </note>
          <note>
            Skälet till dröjsmålet är att det saknas interpellationstillfälle
            i kammaren.
          </note>
          <note>
            Erna Zelmin
          </note>
          <note>
            10 § Svar på interpellation 2004/05:11 om situationen i Darfur
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <note>
            Herr talman! Gunilla Carlsson har frågat statsministern om tolkning
            av begreppet folkmord med referens till övergreppen som sker i
            Darfur. Interpellationen har överlämnats till mig för besvarande.
          </note>
          <note>
            Låt mig först slå fast att regeringen behandlar förbrytelserna
            i Darfur som folkmord. Det är en humanitär katastrof. Över en
            miljon människor har drivits på flykt och tiotusentals har dödats.
            Förbrytelserna utgör grava och omfattande kränkningar av mänskliga
            rättigheter och brott mot den humanitära rätten, inklusive krigsförbrytelser
            och brott mot mänskligheten.
          </note>
          <note>
            Jag välkomnar starkt att säkerhetsrådet beslutat att det ska
            tillsättas en undersökningskommission för att bland annat undersöka
            om folkmordshandlingar har begåtts. Detta är första gången artikel
            8 i folkmordskonventionen tillämpas av säkerhetsrådet. Jag välkomnar
            också att FN:s generalsekreterare bett FN:s högkommissarie för
            de mänskliga rättigheterna, Louise Arbour, och rådgivaren för
            förhindrande av folkmord, Juan Méndez, att resa till Darfur.
          </note>
          <note>
            Sverige har under en längre tid följt och i olika sammanhang
            påtalat den dramatiska utvecklingen i Darfur. Jag besökte själv
            Sudan för några veckor sedan. Jag förde samtal med landets utrikesminister,
            reste till Darfur och besökte även ett flyktingläger. Sverige
            arbetade aktivt med en grupp likasinnade länder för att säkerhetsrådet
            tidigt skulle ta upp situationen i Darfur. Vi verkade för att
            få till stånd den undersökningskommission som nu säkerhetsrådet
            beslutat om. Vi har också, genom EU såväl som bilateralt, givit
            vårt fulla stöd till den afrikanska unionens agerande och ledande
            roll politiskt, finansiellt och personellt. Vid mitt besök vid
            FN:s generalförsamling har jag diskuterat situationen i Darfur
            med bland annat utrikesministern i Nigeria, ordförandeland för
            den afrikanska unionen.
          </note>
          <note>
            De svenska insatserna i Sudan fokuserar på de humanitära och
            politiska områdena. Vad beträffar stöd för humanitära insatser
            reagerade Sverige tidigt på FN:s appell för hjälp till nödställda
            i Sudan. 35 miljoner kronor har lämnats till FN som svar på dess
            samlade appell för 2004. FN förfogar över dessa medel och avgör
            vilka insatser i landet som ska prioriteras. Utöver detta har
            Sverige hittills i år bidragit med 43 miljoner kronor till direkta
            humanitära insatser i Darfur. Sverige stöder även en mängd andra
            humanitära insatser och återuppbyggnadsinitiativ på andra platser
            i Sudan. Totalt har Sverige i år bidragit med 168 miljoner kronor
            till olika biståndsinsatser i Sudan. Bland dessa kan nämnas hälsoinsatser
            och annat stöd för flyktingar genom Unicef, FN:s livsmedelsprogram,
            Röda Korset och Statens räddningsverk. Sverige har också genom
            Unicef och UNHCR bidragit med drygt 15 miljoner kronor för nödhjälp
            till de flyktingar från Darfur som tagit sig över gränsen till
            Tchad. Då enorma behov återstår har ytterligare 30 miljoner kronor
            frigjorts för stöd till humanitära insatser i Darfur under hösten.
          </note>
          <note>
            Sverige bidrar sedan i juni i år med en av de åtta observatörer
            från olika EU-länder som deltar i den afrikanska unionens observatörsinsats.
            Vi bidrar också med visst ekonomiskt stöd till den insatsen. Vi
            är också beredda att bidra med civilpoliser till en möjlig civil
            EU-insats till stöd för den afrikanska unionens utökade observatörsmission,
            om den afrikanska unionen så önskar.
          </note>
          <note>
            Vi bidrar också från svensk sida med en senior diplomat, Sten
            Rylander, för EU:s räkning som stöd till den afrikanska unionens
            medlingsteam. På så sätt kan vi också nära följa utvecklingen
            i dessa samtal och bidra till att framsteg görs. Samtalen förväntas
            återupptas i mitten av oktober.
          </note>
          <note>
            Vidare har Sverige sedan en tid en diplomat, Jens Odlander, stationerad
            på plats i Khartoum för att närmare kunna följa och påverka utvecklingen
            i landet.
          </note>
          <note>
            Huvudansvaret för situationen i Darfur vilar på regeringen i
            Sudan, som hittills inte har gjort tillräckligt för att få slut
            på övergreppen. Sudans regering och omvärlden måste verka för
            att de personer som beordrat, uppmuntrat eller begått dessa brott
            ställs inför rätta i enlighet med säkerhetsrådets resolution.
            Fullt ansvar för de övergrepp som skett ska utkrävas i de juridiska
            processer som måste följa på händelserna i Darfur. Vi kommer att
            noga följa och stödja undersökningskommissionens arbete och verka
            för att den följs upp med handlingar från det internationella
            samfundets sida. De ansvariga för illdåden får inte gå fria från
            straff.
          </note>
          <note>
            Sverige går i främsta ledet i kampen mot folkmord, och Stockholms
            Internationella Forum tidigare i år ägnades åt arbetet mot folkmord.
            Ett konkret resultat av konferensen var att FN:s generalsekreterare
            utsåg en särskild rådgivare för förhindrande av folkmord. När
            det gäller Darfur är det angeläget att utnyttja den framväxande
            enighet inom världssamfundet som kom till uttryck vid konferensen
            om vikten av att arbeta mot folkmord.
          </note>
          <note>
            Sammanfattningsvis anser regeringen att övergreppen i Darfur
            ska behandlas som folkmord. Genom att behandla frågan som ett
            hot mot internationell fred och säkerhet har säkerhetsrådet skaffat
            sig ett utrymme att agera. Frågan är nu om tillräcklig politisk
            vilja finns för att kunna få ett stopp på de fasansfulla övergrepp
            som sker. Vi kommer att fortsätta att agera med all kraft för
            att övergreppen stoppas.
          </note>
          <note>
            Anf. 2 GUNILLA CARLSSON i Tyresö (m):
          </note>
          <note>
            Herr talman! Vi är helt överens om att det pågår en humanitär
            katastrof. Människor är på flykt för sina liv. I spåren följer
            brända byar och våldtagna kvinnor i ett i övrigt sargat och otillgängligt
            land. Det råder inte bara osäkerhet utan också brist på mat och
            hälsovård. Det finns fler än hundra flyktingläger där människor
            lever i stor nöd.
          </note>
          <note>
            Sverige har ju drivit på. Jag var bland de första att tacka Laila
            Freivalds för att hon personligen reste dit, och jag tackar också
            för svaret i dag. Med sin kunskap och sitt engagemang har Sverige
            kommit att få en väldigt viktig roll i FN, och inte minst i EU,
            för att nu vara pådrivande. Jag framställde den här interpellationen
            för att få tillfälle att diskutera lite mer om principerna.
          </note>
          <note>
            Folkmord är förbjudet enligt 1948 års folkmordskonvention. Denna
            konvention förpliktar parterna att åtala personer som gjort sig
            skyldiga till detta brott inför nationell eller internationell
            domstol. Det är en viktig poäng att det folkrättsliga förbudet
            gäller både stater och personer.
          </note>
          <note>
            För att det ska betraktas som ett folkmord måste en stat eller
            en person med avsikt att helt eller delvis förinta en nationell,
            etnisk, rasmässigt bestämd eller religiös grupp som sådan och
            här kommer det andra kravet ha genomfört vissa bestämda gärningar
            såsom att medlemmar av gruppen dödas, tillfogas svår kroppslig
            skada eller att de påtvingas levnadsvillkor som helt eller delvis
            leder till gruppens undergång.
          </note>
          <note>
            Alla dessa moment måste vara för handen för att det ska vara
            ett folkmord. En del har ansett att denna definition är rätt så
            snäv. Den omfattar inte politiska grupper. Det är också svårt
            att bevisa uppsåt.
          </note>
          <note>
            Jag anser att övergreppen i Darfur faller under definitionen
            av folkmord. Det har skett storskaliga övergrepp mot i första
            hand personer av afrikansk etnisk bakgrund. Det rör sig främst
            om personer från zaghawa-, fur- och masalitstammarna som attackeras
            av Janjawidmilisen som är sammansatt av dessa stammars traditionella
            fiender av arabisk härkomst.
          </note>
          <note>
            Janjawidmilisen, understödd av regeringsstyrkor, har förstört
            byar, livsmedel och åkermark. Sudans regering har förhindrat humanitär
            hjälp till dem som utsatts för övergreppen, vilket har lett till
            ytterligare död och lidande. Trots internationellt tryck har Sudans
            regering inte stoppat övergreppen. Det är därför som jag tycker
            att det är viktigt att föra denna principdiskussion i dag.
          </note>
          <note>
            I interpellationssvaret sägs ingenting om varför situationen
            inte är folkmord, men att regeringen behandlar förbrytelserna
            i Darfur som folkmord. Jag tycker att det är oklart vad denna
            skrivning innebär i sak. Om förbrytelserna behandlas som ett folkmord,
            är det då folkmord eller inte?
          </note>
          <note>
            Vi har tidigare diskuterat den här frågan, men jag tycker att
            definitionen är viktig. Det hade varit en poäng om Sverige med
            sin kunskap, med sin ställning och med utrikesministerns personliga
            engagemang hade antagit denna definition och drivit saken hårdare
            för att vi med kraft skulle kunna gå in och göra större och bättre
            insatser i Darfur.
          </note>
          <note type="speaker">
            Anf. 3 BIRGITTA OHLSSON (fp):
          </note>
          <note>
            Herr talman! Jag är väldigt glad över att vi har den här debatten
            i dag och att Gunilla Carlsson tog initiativ till den. Debatten
            tangerar tre skriftliga frågor som jag har ställt till utrikesministern
            under sommaren om Sudan och Darfur. Dessa frågor har berört trupp
            till Sudan, våldtagna kvinnors situation och också definitionen
            av massmord.
          </note>
          <note>
            Efter att ha ställt dessa frågor under sommaren åkte också jag
            till Darfur och besökte flyktinglägren där. Det är bara jag och
            utrikesministern av de svenska politikerna som har varit i regionen.
            Jag tycker därför att vi nu måste agera vidare och skärpa upp
            debatten lite grann.
          </note>
          <note>
            Jag är säker på att också utrikesministern under sitt besök där
            såg det helvete som jag såg med våldtagna kvinnor, med barn som
            dog mitt framför ögonen på en och med nedbrända byar. Det kräver
            ett agerande. Jag tycker att det är ganska sorgligt att omvärlden
            mest ägnar tid åt att dribbla med diplomatiska begrepp, huruvida
            det är fråga om ett folkmord eller inte. Under tiden dör människor
            på löpande band.
          </note>
          <note>
            Den 30 augusti gick tidsfristen ut för Sudans regering för att
            stoppa detta folkmord. Man kan fråga: Vad har egentligen hänt
            konkret? Mycket lite.
          </note>
          <note>
            Bara ett par hundra man från den afrikanska unionen har släppts
            in i landet, när i själva verket flera tusen står beredda. Enligt
            Human Rights Watch har Janjawidmilisen 16 aktiva militära läger
            i dag, varav fem läger som drivs tillsammans med den sudanesiska
            regeringens armé.
          </note>
          <note>
            Enligt Amnesty finns det bara åtta FN-observatörer på plats.
            FN misstänker att krigsförbrytare får jobb som vakter i Darfurs
            så kallade säkra zoner.
          </note>
          <note>
            Vi får hela tiden nya rapporter om fler svältande och fördrivna
            flyktingar, och fredssamtalen har skjutits upp till den 10 oktober.
          </note>
          <note>
            Jag tycker inte att det här räcker. Sudans regering har agerat
            väldigt slappt. På många sätt leker man med omvärlden som låter
            sig duperas av en föga demokratisk man som leder landet.
          </note>
          <note>
            Man kan fråga sig vad som kan förväntas av ett land med en regering
            där dödsstraff är slentrian. Vad kan man förvänta sig av ett land
            där presidenten själv utser 136 av 400 parlamentsledamöter? Vad
            kan man förvänta sig av en regering som aktivt har stött ett folkmord?
            Ganska lite, är min analys.
          </note>
          <note>
            Konflikten i Sudan är väldigt komplex; det vill jag inte förneka.
            Sudan är en bräcklig stat som är splittrad i regioner och med
            spänningar som riktar sig mot centralmakten. Regeringen har länge
            gynnat huvudstaden Khartoum, vilket har närt konflikter med olika
            gerillarörelser bland annat i södern. Bråk om oljeintäkter har
            också påverkat detta.
          </note>
          <note>
            Mest förvånande är ändå omvärldens flathet. Man kan fråga sig
            om Rwanda inte betydde någonting alls. I Sudan har det pågått
            ett folkmord i nästan två år. Det är ju inte så att vi fick dessa
            rapporter i våras eller under sommaren, utan att människor behandlas
            illa i Sudan har vi fått reda på långt tidigare. 1,4 miljoner
            människor har fördrivits. 50 000 människor har dött, och 2 miljoner
            riskerar svält.
          </note>
          <note>
            Den norske statssekreteraren Vidar Helgesen sade häromdagen:
            Det finns inga humanitära lösningar på humanitära problem. Lösningarna
            kommer att kräva dramatiskt förbättrade politiska insatser.
          </note>
          <note>
            Vi från Folkpartiet ser tre förslag som väldigt viktiga, och
            vi hoppas att regeringen kan ställa sig bakom dem.
          </note>
          <note>
            För det första tycker vi att man ska följa USA och klassa det
            som sker i Darfur som folkmord. Det blir väldigt tomma ord om
            man pratar om att bekämpa folkmord om man inte handlar aktivt.
          </note>
          <note>
            För det andra handlar det om att stötta Afrikanska unionens styrkor.
            Det är ett skämt i dag att prata om max 5 000 soldater i en region
            som är lika stor som Frankrike. Det kanske kommer att behövas
            30 000 eller fler soldater för att man ska kunna avväpna rebeller,
            säkra regionen och fånga in krigsförbrytare.
          </note>
          <note>
            Sist men inte minst behövs det en stor plan för regionen. Vi
            i Folkpartiet föreslår en Marshallplan för hela regionen. Det
            handlar inte bara om Afrikas horn Sudan utan också om Stora sjöarna
            allt detta som är en krutdurk av diktatur, svält och krig. Här
            måste man satsa miljarder.
          </note>
          <note>
            Jag undrar om utrikesministern i dag är beredd att stödja några
            av dessa krav, en massiv finansiell satsning på regionen, att
            stötta Afrikanska unionens trupper och också att klassa det som
            händer i Sudan som ett folkmord.
          </note>
          <note type="speaker">
            Anf. 4 AGNE HANSSON (c):
          </note>
          <note>
            Herr talman! Jag vill tacka såväl Gunilla Carlsson för att hon
            framställde interpellationen som utrikesministern för svaret.
            Som flera här har varit inne på är det väldigt viktigt att vi
            diskuterar situationen i Darfur. Det är en fråga som håller på
            att glömmas bort genom att man diskuterar definitioner och annat.
          </note>
          <note>
            Det är uppenbart att det handlar om en stor katastrof. 50 000
            människor har dött och 2 miljoner är på flykt. Mänskliga rättigheter
            kränks. Alla internationella konventioner överträds. Som det oftast
            är i afrikanska konflikter handlar det om mark och vatten. I framtiden
            får vi kanske uppleva fler sådana konflikter eftersom tillgången
            på sådant blir allt mindre.
          </note>
          <note>
            Det är bra att regeringen har agerat på den humanitära sidan.
            Vi står självklart bakom de insatserna och Sveriges medverkan
            där.
          </note>
          <note>
            Regeringen agerar kraftfullt, säger utrikesministern. Det är
            bra, även om jag tycker att det har varit tveksamt hittills. Men
            jag noterar en skärpning i det här svaret, vilket är tillfredsställande.
          </note>
          <note>
            Men jag tycker att det är viktigt att inte undervärdera skillnaden
            mellan folkmord och förföljelse enligt FN-stadgans definition.
            Det är en stor skillnad, därför att de insatser som krävs enligt
            folkmordskonventionen är betydligt effektivare och hårdare.
          </note>
          <note>
            Jag tycker att det internationella samfundet har varit för vekt.
            Jag tycker att Sverige har varit för vekt hittills i de här insatserna.
            Nu är det viktigt att man agerar för att de fredade zonerna får
            vara fredade zoner.
          </note>
          <note>
            Vidare är det viktigt att sätta tryck på den sudanska regimen,
            precis som sägs i konventionen. Jag tycker inte att agerandet
            att tillsätta en kommission som ska undersöka om det här är ett
            folkmord eller inte är tillräckligt starkt. Jag menar att Sverige
            och FN borde ha agerat direkt enligt folkmordskonventionen. Att
            sätta tryck på den sudanska regimen är ju vad det nu är fråga
            om.
          </note>
          <note>
            Då är min fråga: Anser utrikesministern att Sveriges agerande
            i FN var starkare än det som FN kom fram till?
          </note>
          <note>
            När det gäller att sätta tryck på den sudanska regimen menar
            jag att man nog borde använda sanktionsinstrumentet. Är regeringen
            beredd att öka trycket på regimen och också hota med sanktioner?
          </note>
          <note type="speaker">
            Anf. 5 Utrikesminister LAILA FREIVALDS (s):
          </note>
          <note>
            Herr talman! Låt mig först försöka göra väldigt klart, särskilt
            för Agne Hansson, att skyldigheten för världssamfundet, för FN,
            för säkerhetsrådet att ingripa när det pågår massförföljelse och
            massmord, såsom sker nu i Darfur, inte är beroende av om det definieras
            som folkmord enligt konventionen om folkmord. Den skyldigheten
            finns redan till följd av FN-stadgan.
          </note>
          <note>
            Till skillnad från vad som var fallet 1948, då konventionen kom
            till, har rådet i dag karakteriserat ett antal massmordssituationer
            som hot mot internationell fred och säkerhet, vilket är ett villkor
            för att rådet ska få besluta om sanktioner eller militära åtgärder.
            I resolutionerna 15:56 och 15:64 har också Darfursituationen kallats
            för ett hot mot internationell fred och säkerhet. Och rent folkrättsligt
            skulle det inte tillföra något om den också kallades för ett folkmord.
          </note>
          <note>
            När det sedan gäller de insatser som har gjorts i Darfur delar
            jag uppfattningen som Birgitta Ohlsson framförde, och jag har
            flera gånger tidigare framfört att jag tycker att världssamfundet
            har reagerat för sent och för svagt.
          </note>
          <note>
            När det gäller att gå in i Sudan för att säkerställa säkerheten
            för alla flyktingarna och därigenom också avbryta de massmordssituationer
            som pågår har det inte varit acceptabelt att Sudan tidigare bara
            accepterade närmare ett hundratal observatörer och några hundra
            säkerhetsstyrkor. Men Sudans regering har nu förklarat det var
            en av de saker som jag säkerställde när jag talade med regeringen
            i Sudan att man accepterar att det förs in betydligt större styrkor.
            Det är Afrikanska unionen som har åtagit sig detta och är villig
            att stå för att helt andra styrkor sätts in i Sudan. Världssamfundet,
            EU, Sverige vi har att ansvara för och säkerställa att den insatsen
            kan genomföras. Det behövs finansiellt stöd, det behövs logistikstöd,
            det behövs tekniskt stöd av olika slag, transporter och annat
            för att Afrikanska unionen ska kunna genomföra det som de har
            sagt.
          </note>
          <note>
            Sanktionsfrågan är naturligtvis en fråga som vi mycket hårt bevakar.
            Vi anser att om inte Sudan genomför de krav som FN:s resolutioner
            ställer, måste nästa steg vara att sätta in sanktioner. Men vi
            har bedömt situationen så, och det är på bedömning av dem som
            finns på plats i Sudan, att tidpunkten ännu inte riktigt är inne.
            Det tryck som Sudans regering utsätts för har gett vissa resultat,
            bland annat detta att man medger att Afrikanska unionen går in
            med de styrkor som behövs. Man kan komma fram med den humanitära
            hjälpen i dag på ett sätt som man inte kunde tidigare.
          </note>
          <note>
            Det tryck som har satts på Sudan har haft effekt. Det behöver
            bli mer effekt, inte minst när det handlar om kravet på att också
            de som är ansvariga för de övergrepp som har skett ställs inför
            rätta.
          </note>
          <note>
            Den kommission som FN skickar till Sudan handlar inte i första
            hand om att fastställa om folkmordskonventionen är tillämplig
            eller inte. Den viktigaste uppgiften är att åka dit och säkerställa
            ett arbete som gör det möjligt att ställa dem som är ansvariga
            för de här övergreppen inför rätta och att de blir dömda.
          </note>
          <note>
            Anf. 6 GUNILLA CARLSSON i Tyresö (m):
          </note>
          <note>
            Herr talman! Jag tycker faktiskt att frågan om folkmord eller
            inte är ganska viktig. Om vi nu har ett internationellt regelsystem
            och en folkmordskonvention, varför kan vi då inte använda den?
            Och varför kan då inte en regering som säger sig vilja gå i bräschen
            för detta, och som anordnar stora konferenser, ta bladet från
            munnen?
          </note>
          <note>
            Jag kommer ihåg den debatt som var tidigare. Vi har gått i främsta
            ledet i kampen mot folkmord, och jag pratar om Rwanda. Men efter
            folkmorden i Rwanda i efterhand sade man att det var ett folkmord,
            och jag tror att utrikesministern i dag säger att det var ett
            folkmord har det utvecklats en praxis som gör att bevisföringen
            möjligtvis blir ännu lättare.
          </note>
          <note>
            Jag undrar varför man är så rädd för att använda den internationella
            lagstiftningen som bjuder till att vi ska agera i tid. Det som
            förenar oss borgerliga partier är att vi nu säger att vårt verktyg
            för att uttrycka detta är att vi vill att det klassificeras som
            ett folkmord, för då kan man också ställa krav på andra än bara
            på utrikesministern att skicka dit medarbetare, erbjuda hjälp
            och börja ta tag i den grundläggande frågan i tid. Jag tycker
            att det inte bara finns en folkrättslig anledning utan också en
            moralisk. Det är därför som jag har velat ställa den här frågan.
          </note>
          <note>
            Vad är det då som skiljer Rwanda och Srebrenica från Darfur i
            dag? Kan vi inte diskutera det? Varför kan vi inte klassificera
            det som ett folkmord och därmed vara bland de första länderna
            inom EU som faktiskt kräver detta? Ska det behöva vara så att
            andra länder eller FN först ska uttala detta och sedan ska vi
            hänga med efteråt? Varför kan vi inte ta initiativ till att agera
            och agera i tid?
          </note>
          <note>
            När utrikesministern i augusti skrev på DN Debatt och liknade
            detta vid en folkmordssituation var det sprunget ur ett djupt
            engagemang. Där rapporterades att 30 000 hade dödats. När vi i
            dag diskuterar detta i Sveriges riksdag har uppemot 50 000 människor
            mist sina liv. Hur många till måste mista livet innan utrikesministern
            är beredd att klassificera detta som ett folkmord?
          </note>
          <note type="speaker">
            Anf. 7 BIRGITTA OHLSSON (fp):
          </note>
          <note>
            Herr talman! Jag tänker fortsätta där Gunilla Carlsson slutade.
            Jag undrar också varför Sveriges regering aldrig kan ta ställning
            i konflikter. Varför ska vi alltid ängsligt snegla på FN och EU?
            Varför kan vi inte gå i bräschen och våga vara något slags moraliska
            fanbärare som USA:s senat och också den amerikanska regeringen?
          </note>
          <note>
            Jag är fullkomligt säker på att på samma sätt som man efteråt
            benämnde det som skedde i Rwanda som ett folkmord kommer också
            det som sker i Darfur att klassas som folkmord. Och vi kommer
            att behöva skämmas om vi inte är ett av de länder som vågar ta
            ställning i frågan.
          </note>
          <note>
            Jag ställde en fråga som utrikesministern svarade på i slutet
            av augusti som just anknöt till huruvida detta är ett folkmord
            eller inte. Då fick jag det svar som har upprepats till Gunilla
            Carlsson, att oavsett om det är folkmord eller inte ska man agera,
            samtidigt som de flesta partier utom Socialdemokraterna verkar
            vara ense om att man inte har agerat tillräckligt tydligt från
            regeringens sida.
          </note>
          <note>
            Utrikesministern säger att det är viktigt att stötta Afrikanska
            unionens insatser. Då vill jag ställa ett par konkreta frågor:
          </note>
          <note>
            Hur mycket pengar är ni beredda att satsa på Afrikanska unionens
            styrkor i Darfur? Jag undrar också: Om Afrikanska unionen ber
            Sverige att sända svenska trupper till Darfur, kommer regeringen
            då att uppmärksamma detta?
          </note>
          <note type="speaker">
            Anf. 8 AGNE HANSSON (c):
          </note>
          <note>
            Herr talman! Ja, utrikesministern, det är självklart att FN ska
            agera. Men det är naturligtvis oerhört viktigt enligt vilken paragraf
            i FN-stadgan FN ska gå in och agera. Jag tillhör alltså dem som
            anser att FN, precis som Birgitta Ohlsson sade, har sneglat ängsligt.
            Jag har saknat Sverige som den där spjutspetsen i FN för att driva
            FN kraftfullare och längre framåt. Jag fick inte svar på min fråga
            om utrikesministern är tillfreds med FN:s agerande eller om Sverige
            har agerat kraftfullt i FN för att förmå FN att vara mer fast,
            direkt beslutsamt i den här viktiga konflikten.
          </note>
          <note>
            Folkmordsdiskussionen har naturligtvis skymt mycket av det kraftfulla
            agerande som vi kunde ha haft från början. Sedan har vi Människorättskommissionen.
            Vad menar egentligen utrikesministern när hon säger: Jag välkomnar
            en undersökningskommission för att bl.a. undersöka om folkmordshandlingar
            har begåtts? Vad är detta för tveksamhet, att undersöka först
            och agera sedan i stället för att agera direkt? Varför inte som
            USA och Tyskland och i enlighet med vad Human Rights Watch har
            kritiserat gå in direkt?
          </note>
          <note>
            Slutligen har jag en positiv sak. Jag hälsar med tillfredsställelse
            att en skärpning enligt svaret nu finns i agerandet. Jag uppskattar
            svaret på min folkmordsfråga, att Sverige också framåt är berett.
            Jag hoppas att den här dialogen ytterligare ska sätta press på
            situationen och regimen i Sudan så att vi kommer till en lösning.
          </note>
          <note type="speaker">
            Anf. 9 Utrikesminister LAILA FREIVALDS (s):
          </note>
          <note>
            Herr talman! Jag tror att frågeställarna försöker egentligen
            mot bättre vetande ge ett intryck av att agerandet skulle vara
            ett annat om man definierade det som folkmord. Till Agne Hansson
            vill jag säga att Human Rights Watch uttryckligen har uttalat
            att man inte vill använda sig av folkmordskonventionen på det
            här stadiet.
          </note>
          <note>
            Det man ska skämmas för är om man inte reagerar på de allvarliga
            övergrepp som sker. Man behöver inte skämmas för vilka etiketter
            man sätter på det här. Men för sitt agerande, eller rättare sagt
            bristen på agerande, kan man ha anledning att skämmas.
          </note>
          <note>
            Därvidlag har dock Sverige ingenting att skämmas för. Vi var
            ett av de länder som tidigast började att reagera både genom att
            ställa krav på världssamfundet, det betyder framför allt FN men
            även EU, och på vårt eget agerande. Vi reagerade på det som sker
            där. Det var så allvarligt att man gärna får kalla det folkmord
            i allmäntermer om man inte med det menar att det har funnits en
            möjlighet att bedöma om det är det enligt den konvention som kom
            till 1948. Den behöver vi inte använda oss av i dag för att ingripa
            mot folkmord, massmord och övergrepp av det här slaget.
          </note>
          <note>
            Den som inte vill erkänna det som sker i Darfur och därför inte
            reagerar på ett adekvat sätt, den har anledning att skämmas. Men
            det har inte den som faktiskt har reagerat och som vidtar de nödvändiga
            åtgärderna. Det är vad FN också har gjort när FN har konstaterat
            att det här handlar om hot mot internationell fred och säkerhet.
            Det öppnar alla möjligheter för världssamfundet, för de enskilda
            staterna, att göra det som situationen kräver. Vi behöver inte
            ha särskilda definitioner för att kunna göra det. Här handlar
            det om politisk vilja. Ni gömmer er bakom att diskutera termer
            i stället för att diskutera i sak.
          </note>
          <note>
            Men jag fick några frågor som handlade om saken. Hur mycket är
            Sverige berett att satsa? Vi har satsat det vi hittills har bedömt
            som möjligt att satsa. Vi är beredda att fortsätta göra de satsningarna.
            När det handlar om trupperna är vår utgångspunkt att vi måste
            respektera den bedömning som Afrikanska unionen gör. De har ägarskapet
            när det gäller att gå in och använda det våld som kan behövas
            för att stoppa övergreppen som fortfarande pågår även om en viss
            förändring av situationen har skett.
          </note>
          <note>
            Den afrikanska unionen har uttryckligen uttalat att man inte
            vill ha bidrag från omvärlden i form av trupp. Däremot behöver
            man finansiering, logistikhjälp och transporthjälp. Detta är det
            vårt ansvar att se till att de får.
          </note>
          <note>
            Anf. 10 GUNILLA CARLSSON i Tyresö (m):
          </note>
          <note>
            Herr talman! Skam eller inte: Jag kan försäkra att oppositionen
            inte gömmer sig bakom etiketter. Vi försöker utöva vårt ansvar
            som opposition för att driva på i en situation där vi är djupt
            oroade, där våra egna kolleger har rest till regionen och där
            vi faktiskt upprörs. Vi försöker inte mot bättre vetande, utan
            vi tror att agerandet skulle bli ett annat om man konstaterade
            att det var ett folkmord. Varför vill man inte säga att det är
            folkmord? För att det bjuder in till att man då måste agera. Det
            är ju det som bland annat Frankrike är väldigt rädda för. Andra
            vill inte störa sina relationer.
          </note>
          <note>
            Det är därför jag ser att det finns två parter i den här konventionen
            när vi börjar diskutera folkmord, de som begår övergreppen men
            också de som har en skyldighet att ingripa. Bland dem finns vi.
            Jag kan göra det från riksdagens talarstol. Jag tänker förbehålla
            mig den rätten, för jag ser att den här konventionen, folkmordskonventionen,
            tar sikte på människor som just nu förtrycks. Och de förväntar
            sig att vi ska agera.
          </note>
          <note>
            Jag tycker att det är skamligt att Sverige, som har de här stora
            folkmordskonventionerna och en engagerad utrikesminister, nu verkar
            vilja återgå till tidigare, mer snäva definitioner av folkmordsbegreppet.
            Efter övergreppen i Jugoslavien och efter Rwandatribunalen har
            man ju fått en annan tolkning av begreppen. Det är därför jag
            tycker att det är så tragiskt att utrikesministern nu försöker
            fula ut oss genom att sätta etiketter och tycka att det här inte
            spelar någon roll.
          </note>
          <note>
            Jag hävdar att det spelar roll om man kallar det här för ett
            folkmord eller inte, och jag tycker att det är beklämmande att
            regeringen inte vill stå i förgrunden för detta. Jag är övertygad
            om att i historien kommer även Darfur, tyvärr, att bli betecknat
            som ett folkmord. Vi kommer att få skämmas lika mycket som när
            vi hörde talas om 800 000 döda människor i Rwanda. Jag vill inte
            ha det på mitt ansvar i alla fall.
          </note>
          <note type="speaker">
            Anf. 11 Utrikesminister LAILA FREIVALDS (s):
          </note>
          <note>
            Herr talman! Om Gunilla Carlsson vill vara övertygad om att vi
            från svensk sida, från regeringen, är engagerade i detta såsom
            i ett folkmord är jag beredd att säga att enligt min uppfattning
            är det ett folkmord. Men jag vill ändå överlåta detta åt dem som
            har att tillämpa våra konventioner. Vi i Sverige är väldigt noga
            med att inte varje land för sig får göra sina definitioner av
            de överenskommelser som vi träffar internationellt. Oftast är
            det den svage som förlorar på att den starke bestämmer sig för
            att ha sin definition av det vi har kommit överens om.
          </note>
          <note>
            Det är respekten för folkrätten det handlar om. Men för min del
            är jag beredd att i varje sammanhang säga att det som pågår i
            Darfur är mord på folk, folkmord.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2004/05:5 om byggstarten för den
            så kallade Ostlänken
          </note>
          <note type="speaker">
            Anf. 12 Statsrådet ULRICA MESSING (s):
          </note>
          <note>
            Herr talman! Per Westerberg har ställt tre frågor gällande Ostlänken,
            alltså den planerade järnvägsförbindelsen mellan Järna och Linköping.
          </note>
          <note>
            Per Westerberg påstår i sin interpellation att Ostlänken ska
            börja byggas efter år 2016 och undrar hur jag enligt pressuppgifter
            kunnat säga att Ostlänken kommer att få en byggstart redan år
            2010. Svaret är enkelt. Ostlänken kan påbörjas år 2010. I den
            nationella banhållningsplan som regeringen fastställde den 19
            februari i år är 2,4 miljarder kronor reserverade för en första
            etapp av Ostlänken i perioden 20102015. Resterande etapper, som
            sammantaget bedöms kosta 9 miljarder kronor, ligger efter planens
            slutår, 2015.
          </note>
          <note>
            När det gäller Mälartunneln har Banverket regeringens uppdrag
            att bedriva planeringsarbetet så att utökad spårkapacitet kan
            tas i drift senast år 2011. Någon möjlighet att färdigställa Ostlänken
            till det årtalet finns inte. Skälet till det är bland annat att
            det återstår ett antal steg i den lagreglerade fysiska planeringsprocessen
            innan utbyggnaden kan påbörjas; bland annat måste en ansökan om
            tillåtlighet enligt miljöbalken lämnas in av Banverket. Själva
            byggtiden är flera år för ett projekt av Ostlänkens storlek.
          </note>
          <note>
            Avslutningsvis kan jag konstatera att frågan om huruvida Ostlänken
            ska dras via Stockholm/Skavsta flygplats eller inte är en öppen
            fråga. Det fortsatta planeringsarbetet under Banverkets ledning
            får visa vilket alternativ som är lämpligast. Men jag håller med
            Per Westerberg om att det är angeläget att åstadkomma mer miljövänliga
            och säkra transporter. Det är en av orsakerna till att regeringen
            nu gör en rekordstor satsning på järnvägen. 107,7 miljarder kronor
            ska investeras i nya järnvägar fram till år 2015.
          </note>
          <note type="speaker">
            Anf. 13 Förste vice talman PER WESTERBERG (m):
          </note>
          <note>
            Herr talman! Först ska jag be att få tacka statsrådet för svaret
            på mina frågor. Jag tror att många av dem som bor i östra Sverige
            kanske uppfattar statsrådets svar, i jämförelse med uttalanden
            från början av juli, som en halvsanning eller en lek med ord.
            Det är en uppfattning som jag tror att många får. Jag tror att
            de journalister som var närvarande i samband med pressträffarna
            fick uppfattningen att byggstarten skulle ske 2010 och att man
            då också skulle fullfölja byggnationen. Jag kan förstå resonemanget
            rent språkligt, att man kan hävda motsatsen. Men ofta är det nog
            inte så att man först bygger en etapp och sedan väntar 5, 10,
            15 eller 20 år innan man färdigställer projektet.
          </note>
          <note>
            Jag uppfattar faktiskt statsrådets besked här i dag som en dementi
            på beskeden i pressen i Södermanland och Östergötland i början
            av juli.
          </note>
          <note>
            Kommunikationsutredningens uträkningar under slutet av 90-talet
            visade att detta kanske var den mest lönsamma storskaliga järnvägssatsningen
            som vi hade att diskutera. Den har gång på gång kommit att senareläggas
            i planen, detta trots att vi har mycket stora regionala problem
            omställningar i försvarsindustri och i traditionell industri i
            regionen samtidigt som det finns ett antal universitets- och regionsjukhus
            som tillsammans med sjukhusen uppe i Stockholmsregionen och ända
            upp till Gävle skulle kunna bilda en utomordentligt stark region,
            därav också lönsamheten i kalkylerna för att bygga denna järnvägssträcka.
            Jag tycker att den är mycket angelägen. Det är en mycket stor
            uppslutning inom samtliga kommuner och landsting som berörs oavsett
            partifärg. Det finns en uppslutning hos fackföreningar och företag
            jag sitter själv som ordförande i Östsvenska handelskammaren om
            att det är den kanske viktigaste åtgärden som man kan vidta för
            att få en bred och bra utveckling i en region som har varit ganska
            hårt utsatt under senare tid.
          </note>
          <note>
            Jag nämner i min interpellation Skavsta flygplats. Det handlar
            framför allt om den dramatiska uppgången i fråga om passagerarunderlag
            och det folkflyg som vi där ser skapas med en och en halv miljon
            passagerare nu en av Sveriges absolut största flygplatser och
            prognoserna tyder på att det kanske blir den näst största flygplatsen
            inom de närmaste åren med 1015 direktlinjer till huvudstäder ute
            i Europa. Det skapar ett ökat trafiktryck, något som inte förutsågs
            under Kommunikationsutredningens beräkningar. Det borde därmed
            ytterligare stärka kravet på att denna utbyggnad görs.
          </note>
          <note>
            Vad jag och många andra har sett är att svenska folket har varit
            berett att pendla en timme i vardera riktningen under många århundraden.
            Snabbare järnvägskommunikationer får sin stora lönsamhet när man
            bygger ihop relativt stora regioner med relativt stor folktäthet.
            Regionen från Linköping ända upp till Gävle inkluderande Storstockholmsregionen
            skulle kunna stärkas påtagligt och därmed hjälpa ganska kraftigt
            utsatta regioner till en mycket bättre utveckling.
          </note>
          <note>
            Jag vill ställa några följdfrågor till statsrådet. För mig var
            det något överraskande med öppningen om att man inte var säker
            på om man vill göra anslutningen till Skavsta. Är det någon form
            av departementsglidning? Jag har ännu inte sett någon utredning
            eller någon del från Banverket där man vill utesluta detta, eller
            rättare sagt att man vill ha den. Det är likadant när kommuner,
            landsting och förbund går igenom det.
          </note>
          <note>
            Jag skulle vilja ställa en annan fråga. Om man bygger första
            etappen, när kommer den andra etappen?
          </note>
          <note>
            Dessutom vill jag fråga: Finns det någon annan kalkylmodell än
            de samhällsekonomiska analyserna i fråga om hur man rankar investeringar?
          </note>
          <note>
            Jag ska återkomma med den fjärde frågan i mitt nästa inlägg.
          </note>
          <note type="speaker">
            Anf. 14 Statsrådet ULRICA MESSING (s):
          </note>
          <note>
            Herr talman! Per Westerberg måste ursäkta, men jag förstår inte
            vilka citat han hänvisar till från i början av sommaren. Ända
            sedan regeringen tog beslut om planerna i februari har det varit
            alldeles glasklart att vi nu avsätter pengar för att bygga just
            den här första etappen under nuvarande planeringsperiod. Av praktiska
            skäl kan vi inte tidigarelägga det. Alla beslut som krävs för
            att man ska kunna gå fram med stora infrastrukturobjekt, oavsett
            om det rör en järnväg eller en väg, är inte tagna. Och precis
            som jag hänvisade till i mitt svar väntar till exempel en del
            av de miljöhänsyn som ska tas och beslut om vilka sträckningar
            som gäller. Det uppdraget ligger nu på Banverket. Det är också
            kopplat till svaret på Per Westerbergs första fråga. Det är alltid
            så att Banverket föreslår sträckning till regeringen.
          </note>
          <note>
            Det är självklart så att jag tycker att sträckningen förbi Skavsta
            flygplats är oerhört intressant, inte minst utifrån det som Per
            Westerberg själv nämner, nämligen den positiva utveckling som
            vi kan se av flyget på Skavsta. Jag hoppas att den utvecklingen
            håller i sig. Och jag är övertygad om att den satsning som har
            gjorts på Skavsta flygplats har genererat nya flygresenärer som
            vi på olika sätt har anledning att stötta och bejaka. Men det
            är Banverket som föreslår den exakta sträckningen till regeringen
            och ska motivera den. Det kan vara så att Banverket föreslår två
            alternativ och att regeringen då får ta ställning till dem.
          </note>
          <note>
            Jag är angelägen om att Banverket håller de planer som vi nu
            har lagt upp, nämligen att vi ska kunna ha en byggstart år 2010.
            Att vi har prioriterat arbetet med Ostlänken hänger ihop med den
            positiva regionala utveckling som vi ser där de infrastrukturinvesteringar
            som har gjorts hittills i delar av Mälardalen har bundit ihop
            regionen och kommunen på ett positivt sätt och gjort det möjligt
            för människor att pendla längre sträckor. Det är också skälet
            till att vi lyfter fram första delen av Ostlänken under denna
            planeringsperiod. Vi vill att den ska hänga ihop med de investeringar
            som vi har gjort i Götalandsbanan och också i den bana som vi
            brukar kalla Europabanan, så att alla delar i den kedjan är starka
            och att vi kan få den trafik som vi har räknat med.
          </note>
          <note>
            Det är inte ovanligt att stora planeringar i infrastrukturen
            går över två planeringsperioder. Det betyder inte att vi vill
            se ett hack eller ett uppehåll i utbyggnaden av Ostlänken. De
            stora planeringar som görs i slutet av nuvarande planeringsperiod
            måste också fortsätta in i nästa planeringsperiod. Så var fallet
            när vi nu tog beslut om nya planeringsramar för både väg- och
            järnvägssidan, att vi bygger klart sådana projekt som fanns också
            i den tidigare planeringsperioden. Det är också avsikten med planeringen
            runt Ostlänken.
          </note>
          <note>
            Sedan har Banverket räknat på en rad olika objekt för att se
            vilken samhällsekonomisk lönsamhet de kan ha. Banverkets egna
            beräkningar visar att Skavsta inte har den positiva samhällsekonomiska
            effekt som en del andra objekt har. Det har inte betytt att regeringen
            inte har lyft fram det, utan vi ser de regionala effekterna och
            den möjlighet till utökad arbetspendling och stöd för underlaget
            på Skavsta flygplats som Ostlänken kan vara som en viktig framtidspotential.
            Därför har vi valt att avstå från de rekommendationer som Banverket
            har gjort på grund av den samhällsekonomiska kalkylen och i stället
            själva prioriterat Ostlänken så som vi också har gjort till exempel
            med järnvägsinvesteringar runtomkring Trollhättan där vi bedömer
            att de regionala effekterna väger så tungt att vi utan problem
            kan argumentera för att Ostlänken och en del andra infrastrukturobjekt
            är oerhört viktiga ur ett regionalt perspektiv.
          </note>
          <note type="speaker">
            Anf. 15 Förste vice talman PER WESTERBERG (m):
          </note>
          <note>
            Herr talman! Vad gäller järnvägsplanering är jag väl medveten
            om att det nu görs en järnvägsutredning som ska bli klar inom
            de närmaste åren. Det finns en väldigt stor uppslutning från regionen
            kring att detta ska genomföras snabbt i och med att det finns
            kommuner utmed banan där arbetslösheten är förhållandevis hög.
            Det finns också mycket stora strukturella industriella problem
            att ta tag i, något som naturligtvis kan underlättas högst påtagligt
            med bättre pendlingsförhållanden.
          </note>
          <note>
            Vi har ju naturligtvis tittat på både Svealandsbanan och motsvarande
            banor och vilken enorm regional betydelse det har fått i väldigt
            utsatta regioner när man har kunnat pendla på under en timme i
            vardera riktningen till starka regioner. Det är ju därför intresset
            är så utomordentligt starkt från delar som faktiskt är en form
            av bergslag som min valkrets, Sörmland, utgör med de omställnings-
            och sysselsättningsproblem som finns.
          </note>
          <note>
            Jag är väl medveten om att Skavsta flygplats som sådan inte är
            lönsam för utbyggnad enligt någon samhällsekonomisk analys, utan
            det gäller helheten, och då menar jag inte bara helheten vad gäller
            Ostlänken utan hela vägen ned till Köpenhamn. Men när vi räknade
            på det i Kommunikationsutredningen fann vi att det var den lönsammaste
            biten som man kunde ta fram. Vad vi säger från regionen är att
            en anslutning till Skavsta är viktig. Det säger inte att man ska
            ta bort anslutningar till andra kommuner, utan det handlar om
            att man gör olika slingor runt banan för att suga upp ett så stort
            passagerarunderlag som möjligt.
          </note>
          <note>
            Flygplatsens intresse är naturligtvis detsamma som regionens,
            och vi ser en dramatisk utveckling i hela flygverksamheten till
            folkflyget: den starka flygplatsen söder om Stockholm som skapar
            helt nya resandemönster. Det är naturligtvis intressant att detta
            knyts till järnvägen i stället för enbart biltrafik i och med
            att det är så väldigt stora passagerarflöden det handlar om.
          </note>
          <note>
            För oss är det därför naturligtvis viktigt att banan kommer i
            gång, och jag vill ställa frågan: Kan jag därmed tolka statsrådet
            så att statsrådets uppfattning är att efter att första etappen
            byggs så ska man fortsätta och inte göra uppehåll i 5, 10 eller
            15 år? Om det nu inte sker en kontinuerlig utbyggnad, är det åtminstone
            i det närmaste det som är ambitionen?
          </note>
          <note>
            Den andra frågan, som jag inte fick med i mitt förra anförande,
            gäller naturligtvis Mälartunneln. Jag inser väl att det är förfärligt
            svårt att komma fram till 2011, men samtidigt: För att få lönsamhet
            i Mälartunneln och därmed öka kapaciteten i Stockholm bör man
            fylla den med tågtrafik som är lönsam. Därför är det naturligt
            att försöka sätta samman projekten så nära i tiden som möjligt.
            Man tappar ju delvis lönsamheten för Mälartunneln om man inte
            kan få fullt kapacitetsutnyttjande, eller i alla fall så fullt
            som är möjligt.
          </note>
          <note>
            Den tredje delen i det här är kalkylsystemen. Jag bedömer att
            man ska se helheten av kalkylen av regionens utveckling. Den kritik
            jag själv har riktat mot de samhällsekonomiska kalkylerna är att
            man närmast har underskattat de arbetsmarknadspolitiska och näringspolitiska
            krafterna, det vill säga att kunna få starka industri- och forskningskluster
            i regioner som inte står i motsats till varandra inom Sverige
            utan snarast konkurrerar med internationella regioner. En sådan
            här satsning kan få utomordentligt stor betydelse med de olika
            delkluster som finns, där ett plus ett inte behöver bli två utan
            har goda förutsättningar att bli tre. Det är därför vi är angelägna,
            och därför vill vi gärna ha ett förtydligande om att den första
            etappen också följs av en andra som fullföljer byggnationen av
            Ostlänken.
          </note>
          <note type="speaker">
            Anf. 16 Statsrådet ULRICA MESSING (s):
          </note>
          <note>
            Herr talman! Jag vill understryka det som Per Westerberg talar
            om, nämligen det stora stöd som finns på regional nivå. Det är
            naturligtvis väldigt välkomnande. Det kommer också att bädda för
            att alla kommer att göra sitt yttersta för att planeringsprocesserna
            nu kan hålla den plan man måste hålla för att också kunna byggstarta
            2010.
          </note>
          <note>
            Jag håller också med om bilden av att det är angeläget för oss,
            inte minst utifrån ett miljöperspektiv, att se till att den ökade
            arbetsmarknadspendling som vi så väl behöver kan ske till stor
            del på tåg, inte minst i regioner som runt Mälardalen, där det
            bor väldigt många människor.
          </note>
          <note>
            Det är min planering och min övertygelse att den första etappen
            ska fortsättas av de resterande etapperna också in i nästa planeringsperiod.
            Det är det vårt arbete har utgått ifrån på departementet. Jag
            är också angelägen om att vi bygger bort alla de flaskhalsar som
            finns. Jag nämnde i mitt förra inlägg att tanken med investeringarna
            i Ostlänken hänger ihop med redan gjorda investeringar runtomkring
            på andra banor. Det är klart att de investeringar som vi nu står
            inför beträffande Mälartunneln också är en viktig del. Mälartunneln
            kommer att få en effekt lokalt och regionalt i Stockholm för den
            pendling vi ser här, men Mälartunneln är också av ett nationellt
            intresse. Det är oerhört trångt på spåren, och vi måste öka kapaciteten
            där. För att vara säkra på att vi också i arbetet runtomkring
            Mälartunneln kan hålla alla de tidsplaner som krävs, lokalt, regionalt
            och nationellt, för att kunna sätta spaden i jorden enligt arbetsplanen
            har regeringen också utsett Sven Hulterström att vara den som
            bejakar och vaktar de datum och de beslut som måste komma till
            stånd så att inga förseningar äger rum. Det är också en angelägenhet
            för oss.
          </note>
          <note>
            Jag tror att de kalkyler som vi gör måste ses i en helhet. Det
            kan vara svårt att räkna på en positiv regional utveckling i ett
            arbetsmarknadsperspektiv, men det är ingen tvekan om att investeringarna
            framför allt på järnvägssidan har knutit ihop regioner som tidigare
            upplevdes vara långt ifrån varandra, men där vi nu ser hur man
            med snabba förbindelser kan dagspendla. Det är klart att det ger
            förutsättningar för nya verksamheter, klusterbildningar och för
            en helt annan arbetsmarknad för kvinnor och män, då man kan bo
            på ett ställe och ha arbetsmarknaden på ett annat. Det är den
            helheten som jag menar att regeringen och riksdagen måste ta ansvar
            för. Jag har respekt för att när myndigheterna räknar så gör de
            det utifrån de kalkyler som vi har satt upp för dem. Sedan är
            det upp till oss politiker att ta ansvar för och ta hänsyn till
            helheten när vi väger samman alla de kalkylerna.
          </note>
          <note type="speaker">
            Anf. 17 Förste vice talman PER WESTERBERG (m):
          </note>
          <note>
            Herr talman! Det är naturligtvis så att det måste göras känslighetsanalyser
            på alla kalkyler, och det är ju det som ibland ger något oväntade
            utfall. Det såg vi även när vi räknade på kalkylerna för Botniabanan,
            eftersom tågomstigning hade ett väldigt högt värde i den typen
            av kalkyl, vilket fick ganska plötsliga upplösningar, om man så
            säger.
          </note>
          <note>
            För mig är det, med den tid jag tillbringade i Kommunikationsutredningen,
            oerhört viktigt att klara pendlingen inom den timme som visar
            sig så dramatisk för om man får en arbetspendling eller ej. I
            Storstockholmsregionen gäller alltså följande: Ska man få ut en
            väsentligt ökad storstadseffekt är det omöjligt att i stor utsträckning
            använda bil eller buss, utan det är tåg som gäller, för det går
            inte att framföra bilar med den hastigheten. Jag kan säga att
            min pendling på ungefär en timme från Nyköping tar ungefär två
            timmar med bil. Det är helt omöjligt. Därför är det så på min
            hemort att när arbetstillfällena i kommunen har minskat ganska
            kraftigt har man ändå klarat befolkningen genom mycket kraftigt
            ökad pendling.
          </note>
          <note>
            Vad jag därmed skulle vilja säga är att vi ser det som oerhört
            viktigt att man får både tidsplanering, uthållighet och förutsägbarhet
            i den här utbyggnaden. Jag vill också gärna som en sista precisering
            höra att regeringen inte har någonting emot anslutningen mot Skavsta.
            Jag vågar säga att regionen, landstingen, regionförbunden och
            kommunerna, ja, alla räknar med en anslutning till Skavsta både
            av trafik-, miljö- och lönsamhetsskäl i projektet. Därför vill
            vi inte gärna se att det finns någon tveksamhet om regionen kanske
            även Banverket. Alla vill ha en sådan anslutning för att därmed
            få ett väl fungerande, effektivt flöde.
          </note>
          <note>
            Jag är naturligtvis besviken för att vi inte fick med Ostlänken
            i den här planperioden från 2010 jag hade gärna sett det, så att
            vi hade haft den klar 2015 men jag tror att det krävs en fortsättning
            absolut senast 2015 för att vi ska få ett väl fungerande system
            här.
          </note>
          <note type="speaker">
            Anf. 18 Statsrådet ULRICA MESSING (s):
          </note>
          <note>
            Herr talman! Vi kommer att göra vårt yttersta för att hålla de
            planeringsramar som vi nu har satt upp, och jag är oerhört angelägen
            om att den första etappen kan komma till stånd 2010. Det är enligt
            de planeringsprocesser som nu väntar det snabbaste möjliga för
            att vi ska kunna vara säkra på att alla beslut som måste tas är
            på plats.
          </note>
          <note>
            Regeringen har inte tagit ställning mot en anslutning via Skavsta,
            utan vi avvaktar det underlag och det förslag till sträckning
            som Banverket kommer att lämna till oss.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2004/05:16 om likvärdighet i förskolan
          </note>
          <note type="speaker">
            Anf. 19 Statsrådet LENA HALLENGREN (s):
          </note>
          <note>
            Herr talman! Christer Nylander har frågat mig vad jag avser att
            göra för att säkra likvärdigheten i förskolan och om jag avser
            att förtydliga skollagens bestämmelser om likvärdighet i förskolan.
          </note>
          <note>
            Låt mig först inleda med att säga att, även om förskolan ännu
            inte är någon skolform, jag delar Christer Nylanders uppfattning
            att det är ytterst angeläget att alla barn, var de än bor i landet,
            erbjuds en likvärdig förskola. Detta är en av grundstenarna i
            regeringens förskolepolitik.
          </note>
          <note>
            Skollagen och förskolans läroplan beslutas nationellt och har
            till syfte att garantera likvärdighet i förskolan. Däremot har
            kommunerna det samlade ansvaret för genomförandet av verksamheten.
            Syftet med detta är att skapa en så effektiv organisation som
            möjligt utifrån lokala förutsättningar och behov. Det är i kommunen
            och i förskolan som kunskaperna om behoven finns. Likvärdig betyder
            inte likformig. De barn som är i störst behov av resurser måste
            också få mest resurser. De flesta kommuner gör en sådan behovsinriktad
            resursfördelning. Problemet är snarare en allmänt svår ekonomisk
            situation i flera kommuner.
          </note>
          <note>
            Att värna om förskolan är ett gemensamt åtagande för staten och
            kommunerna. För att kunna ge bättre förutsättningar för en god
            kvalitet har regeringen föreslagit att ett riktat stöd till personalförstärkning
            i förskolan införs. Stödet ska öka personaltätheten i förskolan
            och tillföra verksamheten 6 000 nya förskollärare, barnskötare
            och annan personal mer personal som ger förutsättningar för mindre
            barngrupper. Utöver dessa medel tillförs kommunerna ytterligare
            11 miljarder kronor 2005 bland annat för att kunna behålla och
            nyanställa personal.
          </note>
          <note>
            Genom det kommunala utjämningssystemet ska alla kommuner tillförsäkras
            likvärdiga ekonomiska förutsättningar att bedriva sin verksamhet.
            Detta uppnås genom en långt gående inkomstutjämning och en utjämning
            av strukturellt betingade kostnadsskillnader mellan kommuner.
            Kommunerna får på så sätt möjligheter att uppfylla de nationella
            kraven.
          </note>
          <note>
            Regeringen är väl medveten om att det finns skillnader mellan
            olika kommuner och följer utvecklingen noga. När det gäller de
            resurser som satsas på förskolan finns det dock ingen tendens
            att skillnaderna skulle öka. När det gäller personaltätheten har
            skillnaderna mellan kommunerna snarare minskat något.
          </note>
          <note>
            Sedan förskolan blivit en del av utbildningssystemet har det
            pedagogiska perspektivet på verksamheten kommit i fokus. Förskolans
            resultat kan inte längre enbart mätas i andelen inskrivna barn
            och platskostnader. Genom införandet av en läroplan för förskolan
            har det pedagogiska uppdraget förtydligats och verksamheten fått
            mer preciserade nationella mål. Detta ställer förskolan inför
            nya utmaningar. Regeringen aviserar i sin proposition Kvalitet
            i förskolan , som lämnades till riksdagen i tisdags, en rad förändringar
            i skollagen med syfte att förstärka likvärdigheten i förskolan.
            Det gäller bland annat behörighetsregler för förskollärare och
            förskolans ledning.
          </note>
          <note>
            Det finns kommuner som har problem att tillhandahålla förskoleplats
            inom skälig tid, och Statens skolverk har riktat kritik mot vissa
            kommuner i sin tillsyn av förskolan. Det är väsentligt att alla
            kommuner satsar de resurser som krävs för att uppfylla skollagens
            och läroplanens krav. Regeringen stöder också kommunerna i denna
            uppgift genom de extra resurser förskolan nu tilldelas. Samtidigt
            är det viktigt att komma ihåg att den svenska förskolan håller
            mycket hög kvalitet och att över 90 % av föräldrarna är nöjda
            med förskolan som verksamhetsform.
          </note>
          <note type="speaker">
            Anf. 20 CHRISTER NYLANDER (fp):
          </note>
          <note>
            Herr talman! Jag vill börja med att tacka för svaret. Förskoleministern
            nämnde i sitt svar att regeringen presenterade en proposition
            om förskolan i tisdags. Det är mycket tillfredsställande att vi
            kan diskutera förskolepolitik i kammaren så snart efter att propositionen
            lagts fram.
          </note>
          <note>
            Detta med likvärdighet är en viktig kvalitetsfråga. Jag och statsrådet
            är säkert överens om att förskolan kan spela en viktig roll i
            barnens uppväxt. Det handlar både om den sociala utvecklingen
            och kanske framför allt om den pedagogiska. Om man har den inställningen
            är det också rimligt att vara varm anhängare av att alla barn
            ska få en likvärdig förskola. Jag tycker inte att de har det i
            dag.
          </note>
          <note>
            Oturen att födas i en kommun där förskolan är lågt prioriterad
            kan för ett barn innebära att det får gå i en grupp som är alldeles
            för stor. Varför föreslår inte regeringen något tak för barngrupperna?
          </note>
          <note>
            Oturen att födas i fel kommun kan innebära att man har nio i
            stället för tre barn per vuxen i förskolan. Oturen att födas i
            fel kommun kan också innebära att barnen får gå i en förskola
            där personalen inte fått chansen till vidareutbildning vare sig
            vad gäller förskolans nya läroplan eller fördjupning på andra
            områden. Oturen att födas i fel kommun kan även innebära att barnen
            knappt får en plats alls. I Malmö finns aktuella exempel på att
            man får vänta i sju månader på en förskoleplats.
          </note>
          <note>
            Ett barn kan också ha tur. Och som tur är har de allra flesta
            barn tur. De föds i en kommun där man inser att en satsning på
            förskolan är viktig eftersom barnen då mår bättre, lär sig bättre
            och dessutom lättare klarar grundskolan. Dessa barn har tur och
            får gå i en liten barngrupp med välutbildad personal. Sådan är
            förskolan för många barn, men inte för alla tyvärr. Det finns
            också de som har otur. Frågan är då om detta ska hänga på tur.
          </note>
          <note>
            Anser statsrådet verkligen att man kan tala om likvärdighet när
            det skiljer så oerhört mycket mellan olika kommuner? Den kommun
            som satsar mest på förskolan ger 135 000 kr per barn, och den
            kommun som satsar minst kommer inte ens upp i hälften av den summan.
            Är detta likvärdighet?
          </note>
          <note>
            I sitt svar säger statsrådet att barn ska ha rätt till en likvärdig
            förskola var de än bor i landet och att detta är en av grundstenarna
            i regeringens förskolepolitik. Anser statsrådet att denna grundsten
            är i överensstämmelse med verkligheten? Jag anser inte det.
          </note>
          <note>
            I svaret säger statsrådet också att det inte finns någon tendens
            till att skillnaderna skulle öka. Innebär det att regeringen är
            nöjd med de stora skillnader som i dag finns? Jag tycker inte
            att man kan vara nöjd.
          </note>
          <note>
            I sitt svar säger statsrådet vidare att propositionen som lämnades
            i tisdags presenterar en lång rad förändringar i skollagen för
            att stärka likvärdigheten i förskolan. Hon nämner dock endast
            en av dessa. Jag skulle gärna vilja höra statsrådet utveckla vilka
            konkreta förslag det finns i propositionen som innebär att man
            ska komma till rätta med de stora skillnader som finns inom förskolan
            i dag.
          </note>
          <note>
            Jag anser inte att varje barn har en likvärdig chans till en
            bra förskola trots att statsrådet säger att det är en av grundstenarna
            i regeringens förskolepolitik. Är statsrådet nöjd med hur situationen
            ser ut i dag eller avser man att vidta ytterligare åtgärder och
            i så fall vilka?
          </note>
          <note type="speaker">
            Anf. 21 Statsrådet LENA HALLENGREN (s):
          </note>
          <note>
            Herr talman! När det gäller oturen eller turen att födas i rätt
            eller fel kommun är naturligtvis det en diskussion som vi kan
            föra länge. Det handlar om vilken skatt man betalar i kommunen,
            hur äldreomsorgen ser ut, vilken sjukvård det finns och vilka
            gymnasiekurser man som gymnasieelev kan välja. Vi har ju ett system
            där kommunerna har stora möjligheter att påverka de verksamheter
            som ligger nära medborgarna. Jag tycker att det är rätt och rimligt
            att det är så.
          </note>
          <note>
            Jag tror nämligen inte att det vore till vare sig personals,
            föräldrars eller barns fördel om vi hade statliga regleringar,
            bestämmelser och beslut som reglerade en likvärdig förskola i
            meningen att den alltid ska se likadan ut. Däremot ska man ha
            likvärdiga förutsättningar, och genom att ha ett skatteutjämningssystem
            får man naturligtvis mer likvärdiga förutsättningar än utan ett
            långtgående skatteutjämningssystem.
          </note>
          <note>
            När det sedan handlar om hur olika det ser ut tycker jag inte
            att vi ska gräva ned oss i siffror. Jag delar Christer Nylanders
            uppfattning att det finns barngrupper som är alldeles för stora,
            men jag vill ändå korrigera honom och säga att den spännvidd vi
            kan se i kommunerna ligger någonstans mellan 3,9 och 6,7 barn
            per anställd.
          </note>
          <note>
            Skälen till detta kan naturligtvis vara olika. Ibland handlar
            det om att det inte finns pengar, men ibland kanske det också
            handlar om en medveten prioritering från kommunens sida. Av olika
            skäl, kanske ekonomiska eller sociala, gör man extra satsningar
            i en viss del av kommunen, i vissa förskolor eller i vissa stadsdelar,
            vilket medför att det behövs extra personal på ett ställe men
            kanske inte lika mycket på ett annat.
          </note>
          <note>
            När det gäller frågan om hur mycket kommunerna satsar på varje
            barn vill jag säga att det är väldigt olika hur de räknar. Finns
            till exempel hyreskostnaderna med i summan eller är det fråga
            om interndebitering? Därför tycker jag inte att vi ska gräva ned
            oss för mycket i siffror.
          </note>
          <note>
            Jag talar gärna om likvärdighet och kvalitet. Vi har precis presenterat
            en proposition, och att föredra den i kammaren på två tre minuter
            är inte det enklaste, men det handlar om kvalitetsredovisningar,
            om behörighetsregler för förskollärare och om att varje förskola
            ska ha minst en förskollärare för att få kalla sig förskola. Det
            handlar om förstärkningar i läroplanen när det gäller modersmålsstödet.
            Det handlar om att vi återkommer i frågan om jämställdhet. Det
            handlar om en rektor som styr förskolan, med mera.
          </note>
          <note>
            Jag diskuterar också gärna Folkpartiets förslag, som möjligtvis
            skulle kunna komplettera den i mitt tycke mycket fylliga propositionen,
            vars främsta ingrediens naturligtvis är just 6 000 fler förskollärare,
            barnskötare och andra vuxna i förskolan. Jag är även nyfiken på
            om Folkpartiet avser att stödja det förslag som vill ge förskolan
            den största resursförstärkning förskolan sett åtminstone sedan
            den fick en egen läroplan och flyttades från Socialdepartementet
            till Utbildningsdepartementet för ett decennium sedan.
          </note>
          <note type="speaker">
            Anf. 22 CHRISTER NYLANDER (fp):
          </note>
          <note>
            Herr talman! Det är viktigt att allting inte ska se likadant
            ut, utan det ska vara likvärdigt. Om det är vi alldeles överens.
          </note>
          <note>
            Jag måste också fundera lite på varför det är högsta ideologiska
            rättvisa att staten ska bestämma vilka taxor som ska finnas i
            kommunerna medan det samtidigt är mycket korkat att staten ska
            bestämma hur stora grupperna ska vara. Jag tycker att det är viktigare
            ur kvalitetssynpunkt att man bestämmer att det ska vara små grupper
            än att man bestämmer vilka avgifter som ska finnas ute i kommunerna.
          </note>
          <note>
            Statsrådet säger också att vi inte ska gräva ned oss i siffrorna.
            Det kanske vi inte ska göra. Men bakom siffrorna finns det ett
            antal barn som inte mår bra. Det finns ett stort och växande antal
            barn som har behov av särskilt stöd i förskolan i dag. Både jag
            och statsrådet vet att en avgörande anledning till detta är att
            det finns alldeles många som går i för stora grupper.
          </note>
          <note>
            Det är rätt att de allra flesta har en ganska hyfsad situation.
            Men i propositionen jag tog inte med den till talarstolen står
            det ganska tydligt att 3 % av alla barngrupper i förskolan har
            26 eller fler barn. Jag tycker inte att det är acceptabelt. När
            statsrådet så mycket prioriterar kvalitet i förskolan är det mycket
            svårt att förstå varför man inte angriper just den punkten. Just
            det är kanske det allra intressantaste i propositionen.
          </note>
          <note>
            Det finns en del saker som Folkpartiet genast ställer upp på
            och som vi gärna stöder. Men det kanske allra viktigaste och intressantaste
            är den verklighetsbeskrivning som görs i propositionen. Det sägs
            till exempel att var sjunde grupp har 21 barn eller fler. Det
            sägs, som jag sade tidigare, att 3 % av grupperna har 26 barn
            eller fler. Men där stannar det. Man konstaterar denna verklighet,
            men man är inte beredd att föreslå några förändringar.
          </note>
          <note>
            Dessutom säger man tydligt i propositionen att detta är ett problem
            och att det ställer till bekymmer för barnens utveckling och lärande
            men också för kvaliteten när det gäller buller, stress och så
            vidare i förskolan. Men man stannar vid det. Man har inga förslag
            för att ändra det. Om man tycker att det är ett stort kvalitetsproblem,
            varför föreslår man då inga åtgärder för att komma till rätta
            med det? Man skriver att dessa grupper har stora negativa effekter
            på språkutvecklingen och identitetsutvecklingen och att det skapar
            många andra bekymmer. Men man kommer inte med några förslag för
            att ändra det och stärka kvaliteten.
          </note>
          <note>
            En annan kul grej i propositionen som är intressant är att man
            låter barnen komma till tals. Det gör man inte bara i kammaren
            utan också i propositionen. Emilia, fem år, säger till exempel:
            Det är roligast att göra utflykter, för då kan man leka på nya
            ställen. Samtidigt vet både statsrådet och jag att i Göteborg
            har flera stadsdelsnämnder skickat ut brev till föräldrarna där
            man säger: På grund av brist på resurser måste vi ställa in alla
            utflykter framöver. All uteverksamhet måste ske ute på gården.
            Så ser verkligheten ut. Det är väldigt synd att en så bra verklighetsbeskrivning
            som man har i propositionen inte följs upp av några konkreta förslag
            för att stärka kvaliteten.
          </note>
          <note>
            Statsrådet sade också att hon var nyfiken på Folkpartiets förslag.
            Jag kan förstå det. Det finns kanske lite brist i departementet
            på konkreta förslag för kvalitetsutveckling i förskolan. Vi kommer
            tillbaka både i budgetmotionen som vi snart ska lägga fram och
            i den motion som vi skriver med anledning av propositionen om
            förskolan med väldigt många konkreta förslag för att stärka kvaliteten
            i förskolan. Jag förstår att statsrådet ser fram emot det. Jag
            hoppas också att vi kan få stöd från statsrådets parti när vi
            ska rösta om de frågorna i kammaren.
          </note>
          <note type="speaker">
            Anf. 23 Statsrådet LENA HALLENGREN (s):
          </note>
          <note>
            Herr talman! Det ställdes en fråga om varför vi reglerar avgifter
            men inte hur stora grupperna är. Maxtaxan handlar om att vi ska
            se förskolan som en del i den generella välfärden. Det ska inte
            vara en avgift som är 56 % av föräldrarnas inkomst, vilket det
            inte är för skolan. Om vi skulle diskutera en avgift i skolan
            skulle nog kammaren ganska enhälligt vara kritisk till det.
          </note>
          <note>
            Det är naturligtvis en ekonomisk fråga hur stora grupperna är.
            Det vill jag inte förneka. Men i mångt och mycket är det också
            en pedagogisk fråga. Att ha grupper av en viss storlek handlar
            inte om att barnen alltid befinner sig i den storlek som vi har
            i statistiken. Beroende på hur mycket personal det är finns det
            naturligtvis olika möjligheter att dela upp gruppen under dagens
            lopp. Det är därför som personalförstärkningen är väldigt betydelsefull
            och personaltäthetsmåttet också är väldigt viktigt.
          </note>
          <note>
            Bakom siffrorna finns barn. Jag delar din uppfattning. Det var
            inte på det jag syftade när jag sade att vi inte ska diskutera
            siffror. Siffrorna ser lite olika ut och innehåller lite olika
            uppgifter när det gäller till exempel kostnaden per barn. Det
            gäller även barngruppernas storlek där vi har sett uppgifter om
            att det finns barngrupper på 35 barn. Sannolikt menar man inte
            att det sitter 35 barn i en grupp utan att det är en avdelning
            som är väldigt stor eller en förskola som är väldigt stor.
          </note>
          <note>
            När det gäller frågan om barngruppers storlek kommer Skolverket
            efter årsskiftet att utfärda allmänna råd. Jag säger inte att
            de framför allt kommer att innehålla råd om barngruppers storlek.
            Men jag skulle bli förvånad om det inte var en av de ingredienser
            som Skolverket väljer att ta upp när man på basis av forskning
            och erfarenhet ger råd till kommuner om hur verksamheten skulle
            kunna bedrivas med bästa möjliga kvalitet.
          </note>
          <note>
            Sedan säger Christer Nylander att det finns brist på konkreta
            förslag på departementet. Det råder inte alls brist på konkreta
            förslag. Det handlar om en avvägning mellan kommunernas ansvar
            och vad kommunerna bestämmer, vad professionen bestämmer och vad
            vi ska ha statligt reglerat. Det är inte självklart att allt vi
            är missnöjda med sköts och hanteras via en statlig reglering.
          </note>
          <note>
            Däremot finns det en stor brist på förslag från Folkpartiet,
            eftersom vi ständigt får vänta på de förslagen. Framför allt ser
            jag fram emot den motion som Folkpartiet presenterar ihop med
            tre andra borgerliga partier där man är överens om vårdnadsbidrag,
            tak för barngruppers storlek, hur vi ska tillföra pengar till
            kommuner för att anställa mer personal med mera. Jag lyssnar med
            nöje på den debatten.
          </note>
          <note type="speaker">
            Anf. 24 CHRISTER NYLANDER (fp):
          </note>
          <note>
            Herr talman! Jag kan erkänna att också jag ser fram emot den
            dagen då vi har haft en borgerlig förskolepolitik i Sverige i
            tio år och det är Socialdemokraterna som utvärderar vad vi når
            upp till. Jag ser verkligen fram emot det. Jag förstår också att
            statsrådet ser fram emot vår motion. Den tror jag kommer att innehålla
            en hel del saker som också statsrådet egentligen tycker är bra.
          </note>
          <note>
            Maxtaxan är bra för att markera att förskolan är viktig för den
            generella välfärden. Men kan det då inte också vara så att hyggligt
            små grupper i förskolan, rimligt små grupper som gör så att barnen
            inte mår dåligt, också är en del av den generella välfärden? Varför
            väljer man ut just maxtaxa men inte maxgrupper?
          </note>
          <note>
            Personaltätheten är avgörande, sade statsrådet. I propositionen
            säger man visserligen det. Men man säger också att gruppstorlekarna
            är ännu viktigare. Man citerar Skolverket på ett antal punkter
            i verklighetsbeskrivningen. Man visar att gruppstorlekarna har
            större betydelse för barnens utveckling än vad personaltätheten
            har. Varför är man så bra i verklighetsbeskrivningen när man inte
            följer upp det i förslag till beslut?
          </note>
          <note>
            Jag vill också när det gäller gruppstorlekarna säga att det tyvärr
            inte är pedagogiska bedömningar ute på förskolan som avgör hur
            stora grupperna är. Också det kan läsas i propositionen på s.
            21, om nu statsrådet läser på. Där skriver regeringen: Trots att
            förskolan arbetar under olika villkor tar kommunerna liten hänsyn
            till detta när man fördelar resurser. Förskolornas upptagningsområde
            och personalens ambitioner och kompetens är faktorer som tillmäts
            liten betydelse när kommunerna fattar beslut om barngruppernas
            storlek.
          </note>
          <note>
            I själva verket beror gruppernas storlek enligt Skolverket till
            72 % på ekonomiska faktorer. 6 % anger att det är områdets sociala
            karaktär som avgör storleken på barngruppen. Bara 4 % anger att
            det är den pedagogiska ambitionen som bestämmer vilka storlekar
            på barngrupperna man ska ha. Verkligheten talar ett annat språk.
          </note>
          <note type="speaker">
            Anf. 25 Statsrådet LENA HALLENGREN (s):
          </note>
          <note>
            Herr talman! Jag har inte för avsikt att ägna debatten åt maxtaxan.
            Det är klart att det är en väldig skillnad att diskutera maxtaxa
            eller barngruppernas storlek. Det har väldigt olika syften. Det
            handlar inte om samma prislappar.
          </note>
          <note>
            En fråga handlar om att förskolan är det första steget i det
            formella lärandet. Det är en del av den generella välfärden. Barnfamiljer
            ska inte betala 3 0004 000 kr för att ha möjlighet att arbeta,
            betala skatt och samtidigt ha sina barn i en förskoleverksamhet.
            Därför har maxtaxan varit väldigt betydelsefull för att minska
            skillnaderna i avgifter mellan kommuner. Det har gjort det möjligt
            för föräldrar att utan ett alltför stort ekonomiskt avbräck ha
            sina barn i förskoleverksamhet och kunna arbeta samtidigt.
          </note>
          <note>
            När det sedan gäller barngruppens storlek säger Christer Nylander
            här att det står att gruppstorlek tycks ha större betydelse än
            personaltäthet. Fortsätter man kan man också läsa: Det finns dock
            inte något stöd i forskningen för att det skulle finnas en gruppstorlek
            eller personaltäthet som är den lämpligaste i alla sammanhang.
            Även andra faktorer är betydelsefulla för en god kvalitet i förskolan
            som barngruppernas sammansättning, personalens kompetens och pedagogiska
            samsyn, förskolans ledning, lokalens utformning och upptagningsområdets
            karaktär.
          </note>
          <note>
            Detta för mig osökt till att det handlar om en fråga som kommunen
            allra bäst kan se, snarare än att vi statligt säger: Så här många
            barn ska det finnas i varje barngrupp!
          </note>
          <note>
            När vi tillskjuter 1 miljard 2005, 2 miljarder 2006 och så vidare
            handlar det om att personaltätheten ökas med 10 %. Det ger en
            god förutsättning för de kommuner som har ambitionen vilket ganska
            många har att ha mindre barngrupper och att helt enkelt förbättra
            kvaliteten.
          </note>
          <note>
            Propositionen innehåller flera förslag som handlar om just det
            som jag nyss citerade och som också påverkar kvaliteten, nämligen
            personalens kompetens. Vi föreslår en barnskötarutbildning, och
            för inte så länge sedan förlängde och förstärkte vi förskollärarnas
            utbildning. Det gäller också den pedagogiska samsynen och förskolans
            ledning. Vi tydliggör att det är förskolläraren som har det övergripande
            pedagogiska ansvaret. Upptagningsområdets karaktär och lokalernas
            utformning är uppenbara exempel på hur man lokalt allra bäst ser
            behoven.
          </note>
          <note>
            Överläggningen var härmed avslutad.
          </note>
          <note>
            13 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2004)473
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 13.21 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            15 § Frågestund
          </note>
          <note type="speaker">
            Anf. 26 ANDRE VICE TALMANNEN:
          </note>
          <note>
            Temat för dagens frågestund är tillväxt för välfärd. Följande
            statsråd kommer att delta: kulturminister Pär Nuder, näringsminister
            Leif Pagrotsky, finansminister Bosse Ringholm, utbildningsminister
            Thomas Östros och miljöminister Lena Sommestad.
          </note>
          <note>
            Kulturminister Pär Nuder besvarar såväl allmänpolitiska frågor
            som frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note>
            Friår
          </note>
          <note type="speaker">
            Anf. 27 LARS LEIJONBORG (fp):
          </note>
          <note>
            Fru talman! Jag riktar min fråga till finansminister Ringholm.
            Den är mycket aktuell. I morgon inleds nämligen en kampanj i Sverige
            för att få 12 000 nya bidragsmottagare. Regeringen kallar det
            friår. Det är AMS som har fått i uppdrag att få fram de 12 000
            personer som ska kunna ha ledigt i ett år på skattebetalarnas
            bekostnad.
          </note>
          <note>
            I statsrådets budget är detta beräknat att kosta 1 ½ miljard
            kronor.
          </note>
          <note>
            Det har förekommit ett försök, och det har utvärderats av IFAU.
            De har kommit fram till en mycket kritisk analys: De som är lediga
            utvecklar inte sig själva på det sätt som var tänkt. De bara rekreerar
            sig. De nya som kommer in i stället hade i de allra flesta fall
            fått jobb ändå.
          </note>
          <note>
            Jag måste fråga finansministern: Är det verkligen en klok idé
            att i Sverige, med över en miljon människor som lever utanför
            arbetsmarknaden, rekrytera ytterligare 12 000 bidragsmottagare?
          </note>
          <note type="speaker">
            Anf. 28 Finansminister BOSSE RINGHOLM (s):
          </note>
          <note>
            Fru talman! Som bekant tycker vi socialdemokrater att arbetslösheten
            är för hög. Vi vill göra allt för att försöka få ned arbetslösheten.
          </note>
          <note>
            En idé som har prövats och prövas i det sammanhanget är att använda
            så kallade friår. Det innebär att fler människor kan komma in
            på arbetsmarknaden och pröva på ett jobb, det vill säga att fler
            arbetslösa kan få chansen att få jobb. Erfarenheten visar att
            många av dem som har varit arbetslösa och fått chans till friår
            därmed får ett mer permanent insteg på arbetsmarknaden.
          </note>
          <note>
            Det är ur den synpunkten ett oerhört verkningsfullt instrument.
          </note>
          <note>
            De personer som får ledigt från arbetet under en kortare eller
            längre period, maximalt ett år, får en ersättning som är betydligt
            lägre än arbetslöshetsersättningen. Erfarenheten visar också att
            många, inte minst kvinnor som jobbat i vården och gjort oerhört
            stora insatser inom äldreomsorg och sjukvård, har varit de stora
            vinnarna när det gäller just idén om friår.
          </note>
          <note>
            Det är därför en idé som är värd att pröva som ett inslag för
            att minska arbetslösheten.
          </note>
          <note type="speaker">
            Anf. 29 LARS LEIJONBORG (fp):
          </note>
          <note>
            Fru talman! Om man lyssnar på finansministern är detta en vinstaffär.
            Man frågar sig då varför ett belopp på 1 ½ miljard kronor är avsatt
            i statsbudgeten för att finansiera den.
          </note>
          <note>
            IFAU:s utvärdering visar, som jag sade, inte alls på de positiva
            effekter som finansministern hoppas på.
          </note>
          <note>
            Jag har också läst Konjunkturinstitutets bedömning som är mycket
            negativ och som säger att detta kommer att leda till färre arbetade
            timmar och lägre BNP. Att det skulle vara ett inslag mot arbetslösheten
            är ju fel.
          </note>
          <note>
            För en socialdemokrat måste det väl vara fel tänkt att vi ska
            dela på jobben. Ska vi inte se till att båda dessa personer, både
            den som nu blir ledig och den som i bästa fall kommer in från
            arbetslöshet, får jobb?
          </note>
          <note>
            Måste inte det vara huvudinriktningen? Varför behövs det ytterligare
            12 000 bidragsmottagare i Sverige?
          </note>
          <note type="speaker">
            Anf. 30 Finansminister BOSSE RINGHOLM (s):
          </note>
          <note>
            Fru talman! Det är alldeles rätt som Lars Leijonborg säger att
            idén är att både den arbetslöse som får jobb och den som tar ledigt
            under en kortare period och sedan kommer tillbaka ska få fotfäste
            på arbetsmarknaden. Den som har jobb men som till exempel har
            slitit hårt i vården och av något skäl vill vara borta en kortare
            tid därifrån kan återkomma till sitt jobb. Erfarenheten visar
            att många faktiskt, genom att pröva ett sådant friår, också får
            chansen till en fast fot på arbetsmarknaden för framtiden.
          </note>
          <note>
            Jag tror att ett plus ett i det här fallet faktiskt kan bli mer
            än två. Det kan ge ett mertillskott för samhället.
          </note>
          <note>
            Det är rimligt att den som lämnar sitt jobb får en lägre ersättning.
            Så sker också. Den som däremot tar jobbet får ju lön enligt vanliga
            avtalsvillkor. På sikt kan det tillföra samhället fler arbetande
            händer.
          </note>
          <note>
            Konkurslagstiftningen
          </note>
          <note type="speaker">
            Anf. 31 MARIA LARSSON (kd):
          </note>
          <note>
            Fru talman! Jag har en fråga till näringsminister Leif Pagrotsky.
          </note>
          <note>
            För något år sedan beslutade vi här i riksdagen om en ny konkurslagstiftning.
            Tanken var att företag som är livskraftiga inte ska hamna i konkursförfarande
            vid en tillfällig kris, utan kunna rekonstrueras och leva vidare.
          </note>
          <note>
            Om ett företag går i konkurs ska det inte dra med sig affärspartner
            som står i skuld. Tillgången i bolaget ska tillfalla flera. Förr
            har det nästan bara varit staten och bankerna som har fått ut
            något vid en konkurs.
          </note>
          <note>
            Helheten i den här lagstiftningen tycker vi kristdemokrater är
            väldigt bra, men det finns en sak som bekymrar.
          </note>
          <note>
            Kredittillgången för små och medelstora företag har försämrats.
            Det beror på att bankerna kräver större säkerheter från företagarna
            eftersom bankernas förmånsrätt har minskat.
          </note>
          <note>
            Den här lagstiftningen har bara trätt i kraft när det gäller
            nya krediter. För gamla krediter ska det ske från den 1 januari
            2005, men innan dess ska en utvärdering göras.
          </note>
          <note>
            Vi kristdemokrater tycker att det är viktigt att få belyst hur
            kredittillgången verkligen ser ut för företag och att man gör
            den här utvärderingen. Därför har vi lagt förslag om att skjuta
            på ikraftträdandet.
          </note>
          <note>
            Hur ser näringsministern på den frågan?
          </note>
          <note type="speaker">
            Anf. 32 Näringsminister LEIF PAGROTSKY (s):
          </note>
          <note>
            Fru talman! Jag håller med om mycket i den beskrivning som Maria
            Larsson ger av den här reformen. Den genomfördes i ganska bred
            enighet för ungefär ett år sedan.
          </note>
          <note>
            Den innebar att man avsåg att minska risken för att en konkurs
            drar med sig flera konkurser, det vill säga att den som går i
            konkurs inte kan betala sina leverantörer och att de, om de har
            bräcklig ekonomi, dras med i djupet.
          </note>
          <note>
            Därför skulle staten och bankerna avstå en del av sin förmånsrätt.
            Då skulle leverantörer och småföretag få en bättre och starkare
            ställning.
          </note>
          <note>
            Det har lett till att bankerna varnar för att de inte längre
            vill låna ut några pengar i alla fall inte utanför storstadsområdena.
            Det har skapat en stark oro. Det finns tecken som tyder på att
            det ligger något i bankernas varning att de tänker ändra sitt
            beteende.
          </note>
          <note>
            Det nya har varit i sjön några månader. Det har ännu inte varit
            möjligt att utvärdera det. Det har inte funnits tillräcklig erfarenhet.
            Tiden närmar sig när det börjar bli dags att analysera hur det
            har blivit, och bilda sig en uppfattning baserad på kunskaper
            om hur de olika orosmomenten har fallit ut. Sedan kan man värdera
            om det motiverar ytterligare åtgärder. Än så länge har det inte
            varit möjligt att göra det. Den tiden närmar sig, enligt min mening.
          </note>
          <note type="speaker">
            Anf. 33 MARIA LARSSON (kd):
          </note>
          <note>
            Fru talman! Jag tolkar näringsministerns svar som positivt. Jag
            tror också att det är viktigt att den här utvärderingen hinner
            göras innan man går vidare i lagstiftningen.
          </note>
          <note>
            Jag skulle vilja be om ett förtydligande på det som egentligen
            var min fråga.
          </note>
          <note>
            Är näringsministern beredd att skjuta upp resterande del av lagstiftningen
            exempelvis till den 1 januari 2007 så att vi hinner titta ordentligt
            på hur konsekvenserna har blivit av den del som har trätt i kraft
            hittills?
          </note>
          <note type="speaker">
            Anf. 34 Näringsminister LEIF PAGROTSKY (s):
          </note>
          <note>
            Fru talman! Jag vill påminna om att en närmare reglering av de
            här frågorna är justitieministerns ansvar. Jag vill hänvisa sådana
            frågor till honom. Jag nöjer mig med att beskriva det som jag
            menar är angeläget från allmän näringsklimatssynpunkt.
          </note>
          <note>
            Detta är en reform som innehåller plus och minus för mindre och
            medelstora företag och för företag i utsatta regioner med dåligt
            utvecklad fastighetsmarknad. Hur dessa vägs samman är den centrala
            frågan för oss som har att sköta detta.
          </note>
          <note>
            Jag har en öppen och ödmjuk inställning. Det är en viss risk
            att de försämringar som finns är allvarliga och kanske till och
            med väger upp de fördelar som har funnits. Det är för tidigt,
            tycker jag, att vara säker på den punkten innan vi har skaffat
            oss ett bättre underlag.
          </note>
          <note>
            Jag tycker att tiden nu är mogen att inleda ett sådant arbete.
            Nu har det gått tio månader av den nya regimen. Nu kan vi börja
            göra det, tycker jag.
          </note>
          <note>
            Det fria inträdet på statliga museer
          </note>
          <note type="speaker">
            Anf. 35 LENA ADELSOHN LILJEROTH (m):
          </note>
          <note>
            Fru talman! Jag skulle vilja ställa min fråga till vikarierande
            kulturministern Pär Nuder.
          </note>
          <note>
            I regeringens budgetförslag är det avsatt 100 miljoner för att
            man ska kunna gå in gratis på en del statliga museer, framför
            allt här i Stockholm. Nu är gratis egentligen fel ord, för det
            är alltid någon som ska betala skattebetalarna i det här fallet.
            Men jag vill i alla fall att statsrådet Nuder förklarar hur denna
            så kallade reform kommer att öka tillväxten i landet, den fråga
            som ändå sägs vara avgörande för att vi ska kunna behålla välfärden.
          </note>
          <note type="speaker">
            Anf. 36 Kulturminister PÄR NUDER (s):
          </note>
          <note>
            Fru talman! Jag vill tacka Lena Adelsohn Liljeroth för att ha
            fört in kulturdimensionen i tillväxtdebatten. Jag tycker verkligen
            att det finns skäl att diskutera kultur även i tillväxtpolitiska
            sammanhang. Dessvärre har tillväxtdebatten varit väldigt ensidigt
            inriktad under senare tid. En liten skattesänkning här och där
            påstås lösa alla problem.
          </note>
          <note>
            Regeringen har ett betydligt vidare angreppssätt på tillväxtpolitiken.
            Det handlar i vid mening om att människor ska känna sig trygga
            och kunna möta de nya förutsättningar som väntar runt hörnet.
            Det är klart att en kulturpolitik som är generös och som innebär
            att kulturen är tillgänglig för alla och envar, vilket denna fantastiska
            frihetsreform om fria, öppna museer innebär, är ett led i att
            skapa tillväxt och trygga människor som är tillitsfulla inför
            framtiden. Visst är detta också en tillväxtreform.
          </note>
          <note type="speaker">
            Anf. 37 LENA ADELSOHN LILJEROTH (m):
          </note>
          <note>
            Fru talman! Jag får tacka för svaret. Det där med trygghet och
            frihet var intressant. Jag kommer också att komma in på detta
            i mitt svar.
          </note>
          <note>
            Denna prioritering har faktiskt förvånat många inom kultursektorn,
            inte minst kulturinstitutionerna. Det är ju en annan fråga som
            har varit het under det senaste året, nämligen pris- och lönekompensation,
            och pensionsfrågan.
          </note>
          <note>
            Så här skriver till exempel den fackliga parten Teaterförbundet:
          </note>
          <note>
            Regeringen sviker både de samhällsägda sceninstitutionerna och
            de fria teater- och dansgrupperna Konsekvenserna kan bli dramatiska.
            För många teatrar hotar konkurs.
          </note>
          <note>
            Så var det med den tryggheten och friheten som kulturministern
            talar om.
          </note>
          <note>
            Jag upprepar alltså frågan: Vad blir det för tillväxt när många
            teater- och dansgrupper tvingas gå i konkurs och många blir arbetslösa
            bara för att de som redan går på museerna ska kunna fortsätta
            gå? Så säger till och med Statens kulturråd att det förhåller
            sig.
          </note>
          <note type="speaker">
            Anf. 38 Kulturminister PÄR NUDER (s):
          </note>
          <note>
            Fru talman! Det är en stor tillfredsställelse att vara kulturminister
            i dessa dagar, med tanke på att vi i dag har en kulturbudget som
            omsluter 6,2 miljarder kronor och att vi tillför kultursektorn
            200 extra miljoner kronor i den senaste budgeten.
          </note>
          <note>
            Den fråga om pensionsvillkoren i kultursektorn för vissa institutioner
            som frågeställaren tar upp är också behandlad i budgetpropositionen.
            Vi tillför 40 miljoner kronor för att hantera det problemet. Diskussionen
            fortsätter dock med arbetsmarknadens parter om hur man ska hantera
            pensionssituationen på de statliga institutionerna och andra institutioner
            som drabbas av det här problemet.
          </note>
          <note>
            Men ställ inte den ena reformen inom den ändå lilla kulturbudgeten
            mot den andra! Det är att göra kultursektorn en otjänst.
          </note>
          <note>
            Oljepriset
          </note>
          <note type="speaker">
            Anf. 39 CLAES VÄSTERTEG (c):
          </note>
          <note>
            Fru talman! Jag har en fråga till miljöministern.
          </note>
          <note>
            Under de senaste veckorna tror jag att vi alla har följt oljeprisets
            utveckling med stort intresse. De oljeprisökningar som har kommit
            är ett hot mot vår tillväxt. Det oljeberoende som vi har i Sverige
            och övriga västvärlden leder till mindre pengar i våra plånböcker,
            men det är också ett hot mot miljön och spär på växthuseffekten.
          </note>
          <note>
            Om viljan finns så finns det dock stora möjligheter att vända
            denna utveckling. Enligt min och Centerpartiets mening ligger
            det en mycket stor tillväxtpotential i omställningen till förnybara
            drivmedel. Min fråga är alltså: Vilken är regeringens och miljöministerns
            strategi för att öka användandet av förnybara drivmedel?
          </note>
          <note type="speaker">
            Anf. 40 Miljöminister LENA SOMMESTAD (s):
          </note>
          <note>
            Fru talman! Vi är fullständigt eniga om att det finns en utomordentligt
            stor tillväxtpotential i omställningen till ett hållbart samhälle
            över huvud taget och också, vilket frågan specifikt gällde, till
            förnybara drivmedel.
          </note>
          <note>
            Regeringen har en mycket tydlig strategi när det gäller förnybara
            drivmedel. Vi främjar en introduktion av dessa drivmedel genom
            att ge en skattebefrielse på närmare 1 miljard kronor om året
            för alla förnybara drivmedel. Vi främjar också miljöbilar, till
            exempel genom förmånsbeskattningen, där det är mer lönsamt att
            köpa en miljöbil än att köpa en annan bil. Vi har också i vårbudgeten
            beslutat om att inrikta den statliga upphandlingen av bilar mot
            miljöbilar.
          </note>
          <note>
            Det är väldigt viktigt att arbeta kombinerat med förnybara bränslen
            och med bilarna eftersom de förutsätter varandra.
          </note>
          <note>
            Slutligen arbetar vi tillsammans med våra samarbetspartier med
            att se till att få till stånd ett bra nät av stationer med förnybara
            drivmedel över hela landet.
          </note>
          <note type="speaker">
            Anf. 41 CLAES VÄSTERTEG (c):
          </note>
          <note>
            Fru talman! För att denna omställning ska kunna få någon effekt
            krävs det att den är teknikneutral och inte gynnar någon typ av
            bränsle mer än någon annan. Här ser jag en stor risk med kravet
            om att det ska finnas en speciell pump på varje mack, som har
            förts fram i diskussionen.
          </note>
          <note>
            Om vi ska få en reell marknad för våra förnybara drivmedel krävs
            det också att vi ökar inblandningen av dem i befintliga drivmedel,
            till exempel i bensinen. Här har vi ett direktiv från EU som hindrar
            detta. Jag hoppas att regeringen med kraft kommer att driva att
            Auto-Oil-direktivet ger oss möjligheten att öka inblandningen
            av förnybara drivmedel.
          </note>
          <note>
            Det är tydligt att vi måste ha ett alternativ. När ni höjer bensinskatten
            samtidigt som det inte finns tillräckligt med förnybara drivmedel
            att använda som alternativ har inte vi som konsumenter möjlighet
            att välja utan att få stora ökade kostnader.
          </note>
          <note>
            Jag hoppas verkligen att ni ser till att göra en ordentlig strategi.
            Vi har en sådan från Centerpartiet, och vi kommer att presentera
            den.
          </note>
          <note type="speaker">
            Anf. 42 Miljöminister LENA SOMMESTAD (s):
          </note>
          <note>
            Fru talman! Vi har en mycket tydlig strategi när det gäller de
            förnybara drivmedlen. När det gäller hur det ska gå till när vi
            nu ser till att det finns förnybara drivmedel att tillgå i hela
            landet är det självklart vår utgångspunkt att det ska vara teknikneutralt,
            och det är också det vi arbetar utefter.
          </note>
          <note>
            När det gäller de förnybara drivmedlen och deras inblandning
            i vanlig bensin är det alldeles riktigt att vi i dag hindras av
            EU-regler på området. Det är en fråga som vi driver med kraft:
            Vi vill se en tillåtelse till ökad inblandning därför att det
            är tekniskt möjligt.
          </note>
          <note>
            Vi har alltså en mycket tydlig strategi. Jag vill också säga
            att det i dag är fullt möjligt för var och en som vill att köpa
            miljöbil, få tillgång till förnybara drivmedel och få det att
            fungera mycket väl. Vi har redan i dag valmöjligheter. Men vi
            ska göra det ännu enklare, ännu bättre och ännu mer lönsamt att
            köra miljöbil i framtiden.
          </note>
          <note>
            Studier i svenska för arbetslösa invandrare
          </note>
          <note type="speaker">
            Anf. 43 INGER LUNDBERG (s):
          </note>
          <note>
            Fru talman! Jag skulle vilja ställa en fråga till utbildningsministern.
            Frågan berör delvis också arbetsmarknadsministerns ansvarsområde.
          </note>
          <note>
            En av de allra viktigaste uppgifterna om vi ska få en kraftigt
            ökad tillväxt är att få ut fler människor med utländsk bakgrund
            på den svenska arbetsmarknaden. Det finns många hinder i form
            av diskriminering och sådant, men också språket är ofta ett hinder.
            Därför är det beklagligt att det finns svårigheter för den som
            är arbetslös att studera svenska under tiden man är arbetslös.
          </note>
          <note>
            Jag tror att det skulle vara av väldigt stort värde om man kunde
            ha ett undantag från reglerna om att i princip inte studera mot
            A-kassa för svenskstudierna. Jag vill fråga om ni i regeringen
            är beredda att överväga ett sådant undantag.
          </note>
          <note type="speaker">
            Anf. 44 Utbildningsminister THOMAS ÖSTROS (s):
          </note>
          <note>
            Fru talman! Låt mig börja med att svara på ett lite tråkigt sätt:
            Detta är en frågeställning som inte jag har ansvar för utan arbetslivsminister
            Hans Karlsson. Jag vill dock ändå ge en kommentar till frågan,
            för den är viktig.
          </note>
          <note>
            Studier och kunskaper i svenska är naturligtvis alldeles avgörande
            för att komma in på arbetsmarknaden. Om man uppbär arbetslöshetsersättning
            innebär det inte att man inte också ska kunna ha möjlighet att
            studera. Det viktiga är att man samtidigt står till arbetsmarknadens
            förfogande. Jag utgår från att arbetsmarknadsmyndigheterna ser
            till att detta sker på ett flexibelt sätt så att man verkligen
            får möjlighet att lära sig svenska språket.
          </note>
          <note>
            Under tiden pågår också ett arbete, med Lena Hallengren och Mona
            Sahlin som ansvariga, med att förstärka mottagandet av flyktingar
            till Sverige och då inte minst reformera sättet att arbeta med
            sfi, svenska för invandrare. Här handlar det också om att snabbare
            komma i kontakt med det svenska arbetslivet och därmed lättare
            få det svenska språket levande.
          </note>
          <note type="speaker">
            Anf. 45 INGER LUNDBERG (s):
          </note>
          <note>
            Fru talman! Regeringen har tagit väldigt många bra initiativ
            på det här området. Ett är de förändrade kursplaner som redan
            finns. Jag tror dock att det är angeläget, när den nya propositionen
            kommer, att man tar ytterligare ett steg och försöker vara, som
            ministern är inne på, lite okonventionell när det gäller möjligheten
            att läsa svenska.
          </note>
          <note>
            Att vi inte får studera generellt när vi är arbetslösa beror
            ju på att det inte ska uppstå konkurrens med studiemedelssystemet,
            men det är en annan situation när det gäller svenskstudierna.
            Här tror jag att man skulle kunna våga vara betydligt friare än
            man är i dag. Man skulle vinna väldigt mycket, för många som är
            arbetslösa tappar väldigt mycket av sina svenskkunskaper när de
            går arbetslösa. Vi skulle stimulera i stället för att försvåra
            att man läser svenska när man är arbetslös.
          </note>
          <note>
            Men jag tycker att ministerns ansats känns väldigt positiv, så
            jag hoppas att det händer något ytterligare när propositionen
            kommer.
          </note>
          <note type="speaker">
            Anf. 46 Utbildningsminister THOMAS ÖSTROS (s):
          </note>
          <note>
            Fru talman! Jag ska helt kort säga att vi arbetar precis med
            den inriktning som Inger Lundberg talar om, att på en rad områden
            förstärka mottagandet av flyktingar, stödet till svenskundervisning
            och introduktionen på arbetsmarknaden.
          </note>
          <note>
            Det är en väldigt viktig integrationsfråga, där svenska för invandrare
            och reformeringen av sfi står i centrum. Vi ska ha regelverk som
            är sunda och bra, men de ska naturligtvis tillämpas på ett sådant
            sätt att de stöttar individens utveckling.
          </note>
          <note>
            Jämställdhetsaspekten i tillväxten
          </note>
          <note type="speaker">
            Anf. 47 GUDRUN SCHYMAN (v):
          </note>
          <note>
            Fru talman! Jag vill ställa min fråga till vikarierande kulturminister
            Pär Nuder i brist på bättre, höll jag på att säga. Ta det inte
            personligt, men jag vet inte vem som har arrangerat uppsättningen
            av ministrar inför det här temat.
          </note>
          <note>
            Temat är ju Tillväxt för välfärd. Vi ser att olika viktiga politikområden
            är representerade här: kultur, näring, finans, utbildning och
            miljö. Om vi då ställer oss frågan vad det är som hindrar tillväxten
            i dag, vad det är för mekanismer som gör att det står still, att
            det blir stagnation, ser vi, tycker jag, att en väldigt viktig
            minister är frånvarande, och det är jämställdhetsministern.
          </note>
          <note>
            Vi lever ju i ett samhälle i Sverige, precis som i övriga delar
            av världen, som väldigt starkt präglas av att vi har en könsmaktsordning
            som underordnar och diskriminerar kvinnor på politikens samtliga
            områden. Men det är ju också en politik i sig.
          </note>
          <note>
            Min fråga är naturligtvis varför inte jämställdhetspolitiken
            anses som en fråga som är viktig i det här sammanhanget.
          </note>
          <note type="speaker">
            Anf. 48 Kulturminister PÄR NUDER (s):
          </note>
          <note>
            Fru talman! Står still. Stagnation. Nej, Gudrun Schyman, så ser
            det inte ut. Tvärtom växer Sverige i dag. Vi har en snabbare tillväxt
            än övriga Europa. I år räknar regeringen med att tillväxten kommer
            att vara 3 ½ %, vilket är betydligt högre än övriga EU- och OECD-länder.
            Inte står det still.
          </note>
          <note>
            Förvisso har vi en bit kvar till det mål som vi gemensamt har
            satt upp när det gäller sysselsättningen i Sverige. Men vi har
            högre sysselsättningsgrad, inte minst bland kvinnor, än många
            andra länder.
          </note>
          <note>
            Om vi dessutom, Gudrun Schyman, erinrar oss vad vi tillsammans
            har lagt på riksdagens bord i form av budgetpropositionen, visst
            vet vi då att den innehåller väldigt stora förstärkningar till
            den gemensamma sektorn som gör det möjligt för kommuner och landsting
            att inte avskeda framför allt kvinnor, för det är ju de som jobbar
            i den offentliga sektorn. Visst har vi tillsammans i den uppgörelse
            som Vänsterpartiet, regeringen och Miljöpartiet har enats kring
            verkligen fokuserat på jämställdhetsfrågorna.
          </note>
          <note type="speaker">
            Anf. 49 GUDRUN SCHYMAN (v):
          </note>
          <note>
            Fru talman! Jag förnekar inte värdet av de uppgörelser som har
            gjorts och den politik som bedrivs, men jag kan konstatera att
            det inte räcker.
          </note>
          <note>
            Det är intressant att det i skrivelsen Jämt och ständigt , som
            är regeringens skrivelse om jämställdhetspolitiken, mycket tydligt
            står och jag citerar ur ett avsnitt som väldigt väl beskriver
            hur den här könsmaktsordningen fungerar, hur den håller tillbaka
            och befäster de här rollerna att systemet begränsar såväl kvinnors
            som mäns möjligheter att utvecklas som individer, den begränsar
            demokratin och den utgör ett hinder för tillväxt eftersom kvinnors
            och mäns fulla kompetens och resurser inte tas till vara. Det
            är alltså ett hinder för tillväxt. Om regeringen menar allvar
            med de här orden borde väl detta vara en central fråga när man
            diskuterar tillväxt.
          </note>
          <note>
            Det är möjligt att rubriken för den här frågestunden skulle vara
            Välfärd för tillväxt i stället för Tillväxt för välfärd. Vad vet
            jag. Men med feministiska glasögon får man en lite annan ingångsvinkel
            på frågorna.
          </note>
          <note>
            Min fråga är: Anser Pär Nuder att könsmaktsordningen och den
            patriarkala ordningen är ett hinder för tillväxt?
          </note>
          <note type="speaker">
            Anf. 50 Kulturminister PÄR NUDER (s):
          </note>
          <note>
            Fru talman! Självfallet är det så att om inte hela befolkningen
            är i arbete, och hälften av befolkningen är kvinnor, så stagnerar
            Sverige. Graden av jämställdhet i ett samhälle är i allra högsta
            grad en viktig tillväxtfråga. Vi har kommit långt i Sverige, men
            vi har väldigt långt kvar att gå. Vi är stolta men definitivt
            inte nöjda med det tillstånd som råder.
          </note>
          <note>
            Det är oerhört viktigt att analysera den ekonomiska politiken
            utifrån ett jämställdhetsperspektiv, och det gör regeringen i
            budgetpropositionen, att hela tiden i statistiken jämföra sysselsättningsgrad
            mellan män och kvinnor för att på så sätt kunna rikta in politiken
            där den behövs allra bäst. Jag har väldigt svårt att se var meningsskiljaktigheterna
            finns här, fru talman.
          </note>
          <note>
            Förmånsrättslagen
          </note>
          <note type="speaker">
            Anf. 51 INGEGERD SAARINEN (mp):
          </note>
          <note>
            Fru talman! Förmånsrättslagen analyserades inte i förväg med
            avseende på hur den skulle påverka de små företagen. I en av de
            studier som låg till grund för den nya förmånsrättslagen har det
            gjorts en analys utifrån en balansräkning som betecknas som en
            typiskt svensk balansräkning. Den har en omslutning på knappt
            15 miljoner, vilket motsvarar ett företag om 2530 anställda.
          </note>
          <note>
            Det typiska svenska företaget har anställda på 10 % av det värdet.
            Det har ungefär två personer anställda. Det verkar vara ganska
            tydligt att den utvärdering med avseende på små företag som ska
            göras inte gjordes på ett rimligt sätt.
          </note>
          <note>
            Om det under de närmaste dagarna när motionstiden har gått ut
            visar sig att det finns en majoritet i riksdagen som vill behålla
            de gamla reglerna om hundra procents värde på företagsinteckningen
            till dess att det finns en vettig konsekvensanalys för småföretag,
            vad tänker då näringsministern göra?
          </note>
          <note type="speaker">
            Anf. 52 Näringsminister LEIF PAGROTSKY (s):
          </note>
          <note>
            Fru talman! Näringsministern tänker börja med att precis som
            Thomas Östros vara lite torr och tråkig och berätta en gång till
            att vilken andel av inteckningarna som ska tillfalla den ene och
            den andre är en fråga som är justitieministerns ansvar. Jag nöjer
            mig med att säga att syftet med den reformen var att staten och
            bankerna skulle avstå sin förtur till förmån för mindre och medelstora
            företag som var leverantörer. De drogs ofta med i djupet i en
            konkurs för att staten och bankerna var där och tog för sig först.
          </note>
          <note>
            Det har kommit kritik, och det har kommit oro. Kanske var kalkylen
            och bedömningen fel. Kanske var detta en reform som översåldes.
            Vad vet jag? Jag tycker att tiden är mogen att fundera på detta.
            Men jag är inte säker på vad som kommer att hända om olika motioner
            ser ut på olika sätt de kommande dagarna. Det lär framtiden på
            utvisa, och då får Thomas Bodström utvärdera detta och återkomma
            i en annan frågestund.
          </note>
          <note>
            En utvärdering tycker jag är fullt rimlig i en sådan här svår
            och besvärlig fråga. Men en återgång till den gamla ordningen,
            där staten kommer allra först, bankerna håller sig framme sedan
            och leverantörer på orten står utan och dras ned i djupet låter
            inte för mig som det allra mest attraktiva alternativet i den
            här mycket svåra och känsliga frågan.
          </note>
          <note type="speaker">
            Anf. 53 INGEGERD SAARINEN (mp):
          </note>
          <note>
            Fru talman! Bankerna övergår nu till factoring och leasing samt
            kompletterande privat borgen. Det betyder att de andra fordringsägarna
            i praktiken har fått en ännu sämre ställning än innan den här
            lagen genomfördes.
          </note>
          <note>
            Under våren gjordes 300 telefonintervjuer med företag i Västernorrland
            för att kartlägga hur de är finansierade och hur de påverkas av
            den nya förmånsrättslagen. Ett hundratal företag i länet drabbas
            när bankerna skärper kraven på sina lån.
          </note>
          <note>
            Amina Lundqvist som är rättssakkunnig på Justitiedepartementet
            sade i Dagens Industri så här: Det blir ingen konstgjord andning
            till de företag som påstår sig ha lidit av neddragningen. Är det
            så att reglerna redan har fått följden att kreditgivningen till
            vissa företag har strypts så visar det att reformen var välbehövlig
            och att företagen i själva verket inte hade så goda förutsättningar,
            utan att man faktiskt har fått krediter på andra småföretags bekostnad.
          </note>
          <note>
            Håller näringsministern med om den analysen?
          </note>
          <note type="speaker">
            Anf. 54 Näringsminister LEIF PAGROTSKY (s):
          </note>
          <note>
            Fru talman! Jag tänker inte stå här och kommentera vad enskilda
            jurister i Justitiedepartementet lär ha sagt enligt tidningsuppgifter.
            Jag nöjer mig med att beskriva den syn som gäller i den här frågan
            i mer allmänna termer.
          </note>
          <note>
            Men jag hoppas att Ingegerd Saarinen i sin motion om ett par
            dagar klargör om hon tycker att staten ska ta för sig av konkursboets
            tillgångar allra först, sedan de stora välbeställda bankerna.
            Sedan, om det till äventyrs blir någonting över, får leverantörerna
            på orten vara med och dela på smulorna. Om Ingegerd Saarinen tycker
            att det är en bättre ordning tycker jag att Ingegerd Saarinen
            ska säga det rakt ut, klart och tydligt, i sin motion, så att
            vi andra vet vad som gäller i den politiska debatten när vi möter
            småföretagare som är oroliga för framtiden.
          </note>
          <note>
            Detta är svåra frågor, svåra avvägningar, men det är avvägningar
            mellan olika alternativ som innehåller både för- och nackdelar.
            Försök då att stå upp och också värdera det här. Ska staten armbåga
            sig före, ta pengarna först, lämna leverantörerna på orten i sticket?
            Det tycker jag att vi förtjänar besked om av Miljöpartiet och
            Ingegerd Saarinen.
          </note>
          <note>
            Skatteavtal mellan Danmark och Sverige
          </note>
          <note type="speaker">
            Anf. 55 MARIE WAHLGREN (fp):
          </note>
          <note>
            Fru talman! Min fråga är till finansministern. Den rör Öresundsregionen,
            som ju är en expansiv tillväxtregion i Europa. Jag undrar därför
            hur ministern ser på de förslag som nu har kommit fram om att
            danska pendlare ska få sämre skatteförmåner när det gäller ränteavdrag
            än vad de tidigare har haft. Och hur ser ministern att detta påverkar
            integrationen i Öresundsregionen och tillväxten i Öresundsregionen?
          </note>
          <note type="speaker">
            Anf. 56 Finansminister BOSSE RINGHOLM (s):
          </note>
          <note>
            Fru talman! Sverige och Danmark har nyligen slutit ett avtal
            om skattesamarbete och dubbelbeskattningen. Därmed har Sverige
            fått kanske 150200 miljoner kronor som förut fanns i Danmark.
            På så vis har det blivit rättvisare förhållanden mellan Sverige
            och Danmark. Det var ur svensk synpunkt viktigt att ställa till
            rätta detta, eftersom det gamla skatteavtalet mellan Sverige och
            Danmark var oförmånligt.
          </note>
          <note>
            Vi går naturligtvis vidare för att försöka förstärka integrationen
            mellan Sverige och Danmark. Det som är ett problem är att vi har
            lite olika typer av skattesystem. I Sverige har vi som bekant
            ett skattesystem som innebär att om man har en avdragsrätt så
            har man också en skyldighet att skatta för kapitalinkomster. Man
            måste ha bådeoch. Man kan inte välja bara den goda delen av kakan
            och avstå från den andra delen. Det pågår en diskussion om hur
            vi kan hitta en modell som är bra för både Sverige och Danmark
            och integrationen i Öresundsområdet.
          </note>
          <note type="speaker">
            Anf. 57 MARIE WAHLGREN (fp):
          </note>
          <note>
            Fru talman! Jag tycker att det är ett bekymmer just i de här
            diskussionerna om skattelagstiftningen när det gäller Sverige
            och Danmark att det blir så stort fokus på staternas behov av
            intäkter. Det rör sig om en väldigt liten grupp människor som
            pendlar, men det är en viktig grupp människor. De befrämjar integrationen.
            De är viktiga för tillväxten. Den inkomst som de genererar för
            både den svenska och den danska staten via att de arbetar är betydligt
            större än själva skatteintäkterna. Därför tycker jag att fokus
            måste vara på att göra det så enkelt som möjligt för människor
            att välja att arbeta på olika sidor sundet. Man ska kanske inte
            ha så stort fokus, som finansministern har och som finns i de
            förslag som kommer fram, på just den fiskala delen av intäkterna.
          </note>
          <note type="speaker">
            Anf. 58 Finansminister BOSSE RINGHOLM (s):
          </note>
          <note>
            Fru talman! Det finns ingen motsättning mellan det och det andra.
            Man har skäl, naturligtvis, från svensk sida att bevaka att vi
            får rimliga skatteintäkter. Det får vi också via det nya avtal
            som finns mellan Sverige och Danmark. Men vi har också skäl att
            bevaka de enskilda individernas situation.
          </note>
          <note>
            En svensk som jobbar och arbetar i Sverige betalar inkomstskatt
            men också kapitalskatt i den mån man har ränteinkomster och annat,
            och man får en avdragsrätt. Det är klart att om en dansk som arbetar
            i Sverige bara ska ha den ena delen, avdragsrätten, men inte skattskyldigheten
            blir ju dansken mer förmånligt behandlad än svensken. Det tror
            jag inte heller är särskilt bra ur rättvisesynpunkt.
          </note>
          <note>
            Kyotoprotokollet
          </note>
          <note type="speaker">
            Anf. 59 ROLF LINDÉN (s):
          </note>
          <note>
            Fru talman! Jag vill rikta min fråga till miljöminister Lena
            Sommestad.
          </note>
          <note>
            Vi har i dag fått beskedet om att Ryssland tänker ratificera
            Kyotoprotokollet. Det är ett oerhört glädjande och välkommet beslut.
            Jag skulle gärna vilja höra miljöministerns kommentar till det
            där beslutet men också om hur ministern tror att det här kommer
            att påverka det fortsatta klimatarbetet.
          </note>
          <note type="speaker">
            Anf. 60 Miljöminister LENA SOMMESTAD (s):
          </note>
          <note>
            Fru talman! Jag instämmer i att det är oerhört glädjande. Det
            är första steget till att vi nu får en ratifikation av det här
            avtalet, som nog är det viktigaste miljöpolitiska avtal som någonsin
            har tecknats. Det här innebär nu att vi kan få en ratifikation,
            och därmed träder protokollet i kraft.
          </note>
          <note>
            Det är en stor seger för EU. Det är en stor seger för Sverige,
            som har drivit Kyotoprotokollet. Det har funnits ett tvivel om
            Kyotoprotokollet skulle bli basen för det framtida klimatarbetet,
            inte minst efter USA:s avhopp. Nu vet vi att det blir så. 123
            länder har undertecknat.
          </note>
          <note>
            Vad jag ser för framtiden är att det här är mycket viktigt för
            de fortsatta förhandlingarna, som nu kommer att handla om att
            få protokollet att träda i kraft men också om att få de stora
            u-länderna, till exempel Kina och Indien, att ansluta sig med
            bindande avtal om att också minska sina utsläpp.
          </note>
          <note type="speaker">
            Anf. 61 ROLF LINDÉN (s):
          </note>
          <note>
            Fru talman! Tack för svaret! Miljöministern nämnde USA. USA och
            Australien står utanför det här. Vad kan vi från Sverige göra
            för att få med dem i den här familjen och kunna uppnå ännu bättre
            resultat?
          </note>
          <note type="speaker">
            Anf. 62 Miljöminister LENA SOMMESTAD (s):
          </note>
          <note>
            Fru talman! Det är väldigt viktigt att vi fortsätter samtalen
            med USA inom ramen för klimatkonventionen. USA kommer nu att ställas
            i ett helt annat läge. Man är tvungen att acceptera att det nu
            är Kyotoprotokollet som gäller, och det ger oss en helt annan
            utgångspunkt för diskussionen inför framtiden.
          </note>
          <note>
            Vad vi kan göra om amerikanerna inte kommer till skott och ratificerar
            är att vi ändå kan utveckla vårt samarbete kring klimatproblemen,
            till exempel när det gäller teknikutveckling. Vi kan också främja
            att USA inte undergräver och motarbetar protokollet utan finns
            med som en part i det här arbetet.
          </note>
          <note>
            Jag vill också understryka att det är väldigt viktigt i det här
            läget att alla länder som har ratificerat och som har åtaganden
            verkligen genomför sina åtaganden. Det gäller Sverige och alla
            andra länder. Vi har snart ett formellt avtal. Det är väldigt
            viktigt. Men lika viktigt är det att vi genomför våra utsläppsminskningar.
            Det är det absolut viktigaste för att vi ska få med alla länder
            i världen i det här viktiga arbetet.
          </note>
          <note>
            Energipolitiken
          </note>
          <note type="speaker">
            Anf. 63 EWA THALÉN FINNÉ (m):
          </note>
          <note>
            Fru talman! Jag skulle vilja ställa en fråga till näringsministern.
          </note>
          <note>
            Enligt min uppfattning grundas dagens energipolitik på osäkerhet
            och otydlighet. Att till exempel en sådan stor investering som
            en elkabel som ska förbinda Sverige och Finland för 1,6 miljarder
            inte finns nämnd i budgetpropositionen tycker jag är en av åtgärderna
            som visar på detta.
          </note>
          <note>
            Denna osäkerhet skadar Sveriges tillväxt och försenar alla eventuella
            elinvesteringar som skulle kunna ske i Sverige.
          </note>
          <note>
            Min fråga till näringsministern är: Anser näringsministern att
            regeringens energipolitik är långsiktig och tydlig?
          </note>
          <note type="speaker">
            Anf. 64 Näringsminister LEIF PAGROTSKY (s):
          </note>
          <note>
            Fru talman! Om det är någonting som jag har engagerat mig för
            under min tid som energiminister, som ansvarig för energifrågorna
            i regeringen, så är det att öka långsiktigheten, förutsägbarheten
            i energipolitiken.
          </note>
          <note>
            Vi har haft en period av intensiva förhandlingar och opinionsbildning
            gentemot näringslivet, tillsammans med näringslivet, just för
            att skapa grunden för långsiktighet på det här politikområdet,
            som under 30 års tid har präglats av partipolitisk fäktning.
          </note>
          <note>
            Jag tycker att vi har kommit en bra bit på vägen. Skillnaderna
            mellan partierna har krympt, inte minst genom Moderaternas mycket
            framsynta omsvängning till att inte längre kräva nya och fler
            kärnkraftverk. Det är bara ett parti kvar som står på den udda,
            avvikande, linjen. Det råder nu en bättre samsyn.
          </note>
          <note>
            Jag tror att näringslivet i dag har bättre möjligheter än någonsin
            tidigare, i alla fall bättre än på 30 år, att överblicka det energipolitiska
            landskapet för den livslängd som nya investeringar har.
          </note>
          <note>
            Jag beklagar att förhandlingarna inte har kunnat avslutas och
            att vi ännu inte har kunnat gå i mål med detta. De har varit svårare
            än vad jag väntade mig, men det är oerhört viktigt med förutsägbarhet.
          </note>
          <note type="speaker">
            Anf. 65 EWA THALÉN FINNÉ (m):
          </note>
          <note>
            Fru talman! Trots vad näringsministern här säger skulle jag vilja
            konstatera att det i dagsläget finns en mycket stor osäkerhet
            runt kärnkraftens varande, runt naturgasens utbyggnad. Och i stort
            sett råder det osäkerhet runt alla andra energislags villkor.
          </note>
          <note>
            Det faktum att Sverige innan Barsebäck 1 lades ned hade en elindustri
            som gav exportinkomster har nu förbytts, tycker jag, i en mycket
            större osäkerhet. För den energipolitik som ändå förs i Sverige,
            av Sveriges regering med stödpartierna Vänstern och Miljöpartiet,
            har i dagsläget skapat en elmarknad som består av import. En elmarknad
            som är osäker vad det gäller skattevillkor renderar mycket höga
            elpriser och, som sagt, en stor osäkerhet från år till år.
          </note>
          <note>
            Är näringsministerns ståndpunkt att det här är bra för den svenska
            tillväxten?
          </note>
          <note type="speaker">
            Anf. 66 Näringsminister LEIF PAGROTSKY (s):
          </note>
          <note>
            Fru talman! Jag försökte förklara min syn. Det grundläggande
            för mig är att spännvidden mellan partierna har krympt. Sex partier
            av sju i Sveriges riksdag säger att kärnkraften ska avvecklas
            när de nuvarande kärnkraftverken inte längre kan användas. Bara
            ett parti av sju står på en utkantsposition. Det minskar naturligtvis
            osäkerheten. Men den osäkerhet som finns är förbunden med risken
            av att vi får en borgerlig fyrpartiregering med tre inbördes oförenliga
            energipolitiska grundperspektiv: utbyggnad, snabb avveckling och
            den moderata linjen med en gradvis utfasning i en långsammare
            takt. Den osäkerheten kan jag inte som socialdemokratisk energiminister
            göra mycket åt. Jag arbetar för att Sverige ska få en klok och
            långsiktigt hållbar energipolitik. Men om olyckan är framme och
            väljarna utser en ny fyrpartiregering med en ny cirkus kring kärnkraftsfrågan
            av den typ vi har sett 1976, 1978, 1981 och 1982 då är jag naturligtvis
            klar över att näringslivet har anledning att oroa sig. Jag kommer
            att arbeta för att undvika den osäkerheten för Sveriges näringsliv.
          </note>
          <note>
            Integrerad produktpolitik
          </note>
          <note type="speaker">
            Anf. 67 SVEN GUNNAR PERSSON (kd):
          </note>
          <note>
            Fru talman! Innan jag ställer min fråga till miljöministern vill
            jag uttrycka min och Kristdemokraternas stora glädje över att
            den ryska regeringen i dag har beslutat att underteckna Kyotoprotokollet.
          </note>
          <note>
            När vi diskuterar tillväxten talar vi ofta om att tillväxt är
            nödvändig för att vi ska kunna göra erforderliga miljösatsningar,
            samtidigt som vi vet att ekonomisk tillväxt nästan undantagslöst
            för med sig ökad resursanvändning och mera avfall. Den stora utmaningen
            är att bryta det här sambandet.
          </note>
          <note>
            Ett instrument som diskuteras är utvecklingen av en integrerad
            produktpolitik. Det handlar om att redan i produktdesign och produktprocesser
            bygga in ett livscykelperspektiv när det gäller påverkan på miljön
            på sikt en ordning där fotavtrycken i miljön kan minimeras.
          </note>
          <note>
            Jag vill fråga miljöministern vad hon tänker göra för att driva
            på processen mot att ta fram en integrerad produktpolitik.
          </note>
          <note type="speaker">
            Anf. 68 Miljöminister LENA SOMMESTAD (s):
          </note>
          <note>
            Fru talman! Låt mig först säga att vårt mål är att bryta sambandet
            mellan ekonomisk tillväxt och miljöförstöring. Sverige har faktiskt
            under 90-talet i stort sett lyckats med detta, inte på varje område
            men på väldigt många områden. När det gäller till exempel utsläppen
            av klimatgaser och energikonsumtion har vi lyckats bryta sambandet.
            Vi kommer i morgon att ha en presentation av en utvärdering som
            OECD har gjort av svensk miljöpolitik. En av de viktigaste slutsatserna
            är att vi har lyckats vara en förebild på detta område.
          </note>
          <note>
            Den integrerade produktpolitiken är ett av regeringens högst
            prioriterade områden som vi framför allt driver inom ramen för
            EU-samarbetet. För produktpolitik bör vi ha samma regler över
            hela EU. Där driver vi med full kraft detta arbete tillsammans
            med övriga medlemsländer.
          </note>
          <note type="speaker">
            Anf. 69 SVEN GUNNAR PERSSON (kd):
          </note>
          <note>
            Fru talman! Tack, miljöministern, för svaret att man driver de
            här frågorna med kraft i EU. Det gläder mig, och jag delar miljöministerns
            synpunkt att det är där som det viktiga arbetet ska ske. Det är
            det som gör mig lite orolig, inte för den svenska regeringens
            insats men för situationen i kommissionen och i EU. Kristdemokraten
            Anders Wijkman gjorde en rapport efter det meddelande som kom
            från kommissionen vilken parlamentet med stor majoritet ställde
            sig bakom. Men nu kommer det signaler om att kommissionen tvekar
            att gå vidare med att utforma ett direktiv.
          </note>
          <note>
            Då vill jag fråga miljöministern vad hon tänker göra för att
            driva på inom EU för att ett direktiv kan komma om integrerad
            produktpolitik. Är det ändå inte viktigt att en proposition om
            den svenska inställningen och de svenska åtgärdsförslagen kan
            komma riksdagen till del?
          </note>
          <note type="speaker">
            Anf. 70 Miljöminister LENA SOMMESTAD (s):
          </note>
          <note>
            Fru talman! Som minister verkar jag framför allt inom ministerrådet,
            men vi har också på olika sätt kontakt med kommissionen och har
            varit drivande i den här frågan. Jag är helt enig om att det skulle
            vara mycket olyckligt om det inte lades fram ett förslag i den
            här frågan.
          </note>
          <note>
            Vad gäller den integrerade produktpolitiken har vi inte för avsikt
            att lämna någon speciell proposition om just den frågan, men hela
            frågan om kretsloppet och hur vi integrerar produkter och ser
            dem i ett livscykelperspektiv kommer tillbaka i regeringens proposition
            om miljömålen till våren. En av de viktiga strategierna i miljöarbetet
            är just kretsloppsstrategin. I detta ingår de här frågorna, så
            vi kommer att återkomma till riksdagen med förslag på det här
            området.
          </note>
          <note>
            Företagsklimatet
          </note>
          <note type="speaker">
            Anf. 71 SVEN BERGSTRÖM (c):
          </note>
          <note>
            Fru talman! Jag är säker på att vi över alla partigränser här
            i riksdagen är eniga om att ett livskraftigt näringsliv och livskraftiga
            företag är grunden för arbete för tillväxt och välfärd. Dessvärre
            upplever många företagare att alltför omfattande och komplicerade
            regelverk, tillsammans med höga skatter och arbetsgivaravgifter,
            gör det mindre attraktivt att driva företag och starta nya. Utredningar
            för att förenkla regelverket har kommit och gått, men de konkreta
            förslagen har varit väldigt få här i riksdagen.
          </note>
          <note>
            I mitt hemlän Gävleborg visar statistiken för första halvåret
            2004 att nyföretagandet jämfört med första halvåret 2003 har sjunkit
            med 14 %. Likadant ser det ut på andra håll runtom i landet.
          </note>
          <note>
            Min fråga till näringsministern är: Är näringsministern beredd
            att ta fasta på den aktuella rapporten och komma med konkreta
            förslag för mindre krångliga regelverk, att sänka arbetsgivaravgifterna
            och på olika offensiva sätt bidra till ett bättre företagsklimat
            över hela vårt land?
          </note>
          <note type="speaker">
            Anf. 72 Näringsminister LEIF PAGROTSKY (s):
          </note>
          <note>
            Fru talman! Först vill jag vända mig mot Sven Bergströms mycket
            dystra svartmålande bild av läget för Sveriges småföretagare,
            bilden av att det är ett elände att leva sitt liv som småföretagare.
            Den bild som man får när man tittar i verkligheten och statistiken
            är att det startas fler företag nu än för 10 år sedan och för
            20 år sedan. Konjunkturen har gjort att det har gått lite upp
            och ned de senaste åren, men mycket tyder på att vi just nu är
            i en kraftig uppgång. Det är till och med så att Bolagsverket
            får in så många ärenden för att registrera bolag att det har uppstått
            kraftiga förseningar och väntetider, för personalen hinner inte
            med den uppgång som har kommit efter sommaren och som man nu jobbar
            heroiskt med för att komma till rätta med.
          </note>
          <note>
            Förenklingen har allting verkligen blivit krångligare? Fråga
            företagare om de ägnar mer tid i dag än för tio år sedan åt blanketter,
            och jag tror att svaret är ganska entydigt: Det har blivit mycket
            bättre. Sverige tillhör de bästa i världen när det gäller att
            göra det enkelt att leva sitt liv som företagare. Men det räcker
            inte; vi går på offensiven för att gå vidare mot en kraftig ytterligare
            förenkling, absolut.
          </note>
          <note type="speaker">
            Anf. 73 SVEN BERGSTRÖM (c):
          </note>
          <note>
            Fru talman! Näringsministern väljer demagogi och retorik. Det
            var väl inte en stor svartmålning och eländesbeskrivning jag gjorde,
            utan det var en rapport från Svenskt Näringsliv och Handelskammaren
            i Gävleborg. Det var konkreta siffror för första delen av 2004
            som jag redovisade. Det är en minskning med 14 % av nyföretagandet.
            Det är fakta. Sedan kan det vara bättre i vissa delar av landet,
            i tillväxtområden och tillväxtregioner. Men har vi ambitionen
            att hela landet ska leva måste vi väl ha en näringspolitik som
            omfattar hela landet. Då är just arbetsgivaravgifter och de krångliga
            regelverken de facto en väldigt viktig del.
          </note>
          <note>
            Jag noterar att näringsministern inte har några ytterligare konkreta
            förslag, utan han nöjer sig med den situation som är, och det
            beklagar jag. Jag trodde att vi hade en gemensam ambition att
            näringslivet i hela landet ska ges möjlighet att leva och utvecklas.
          </note>
          <note type="speaker">
            Anf. 74 Näringsminister LEIF PAGROTSKY (s):
          </note>
          <note>
            Fru talman! Jag konstaterar att vi i dag har 30 00035 000 nystartade
            företag om året. Under den senaste borgerliga regeringen låg det
            på nivån 20 000. Näringspolitiken, och naturligtvis den ekonomiska
            politiken i övrigt, har lett till att vi nu har en tillväxt på
            4 % i Sverige, att småföretagens kunder har pengar i plånboken.
            Reallönerna stiger mer än sedan 60-talet. Investeringarna är på
            väg upp. Framtidstron är på väg upp i näringslivet.
          </note>
          <note>
            Detta är det mest centrala och fundamentala som finns. Det hjälper
            naturligtvis till att vi kan sänka en och annan skatt och till
            och med ta bort en skatt arvs- och gåvoskatten och kraftigt minska
            förmögenhetsskatten och sänka inkomstskatten och annat. Även om
            vi nu genomför de här åtgärderna vill jag inte påstå att det är
            de här sakerna som är det allra viktigaste, utan det är att kunden
            har pengar att handla för, att räntorna är låga så att småföretagen
            inte går i konkurs för att banken bultar på dörren och vill ha
            sina pengar. Med 23 % ränta har småföretagen en bättre överlevnadsmöjlighet
            än någonsin tidigare. Det är de centrala frågorna för småföretagen.
            Det är vi säkert överens om.
          </note>
          <note>
            Produktionsnära forskning
          </note>
          <note type="speaker">
            Anf. 75 LARS BÄCKSTRÖM (v):
          </note>
          <note>
            Fru talman! Jag har en fråga till statsrådet Östros. Jag hade
            först tänkt ställa den till Pagrotsky, men jag tror att Östros
            har mer pengar när det gäller det ämne som jag vill ta upp.
          </note>
          <note>
            Vi vill ju allihop ha i gång företag. Då är forskningen oerhört
            viktig. Vi har ingen planekonomi, så vi kan inte styra med skatter
            för att stimulera detta. Det bästa vi kan göra är nog att satsa
            på forskning; det tror jag att alla inser.
          </note>
          <note>
            Vi gjorde en gemensam satsning 1998 på gröna bilen hos Saab.
            Sådant behöver Saab mera av just nu. Men de mindre företagen har
            det jobbigt. De har inte råd att satsa så mycket. Vi behöver hjälpa
            dem med produktionsnära forskning. Kan vi tillsammans satsa lite
            mer pengar på forskning, vore det då inte välbetänkt, Östros,
            att styra över en hel del av dessa pengar till den produktionsnära
            forskningen? Borde vi inte göra det tillsammans?
          </note>
          <note type="speaker">
            Anf. 76 Utbildningsminister THOMAS ÖSTROS (s):
          </note>
          <note>
            Fru talman! Lars Bäckström har alldeles rätt i att forskning
            spelar en allt större roll för ekonomisk tillväxt. Det gör det
            för vår exportindustri och för en växande tjänsteindustri, för
            stora och små företag. Det är alldeles klart att forskning ska
            finnas nära företag, men vi behöver också den typ av forskning
            som vi i dag inte ser den omedelbara tillämpningen av men som
            om 1020 år kommer att vara en av de viktigaste kunskaperna som
            behövs i ett växande näringsliv.
          </note>
          <note>
            Det gäller att hitta balansen mellan den grundläggande, nyfikenhetsstyrda
            forskningen och den forskning som bedrivs tillsammans med näringslivet.
          </note>
          <note>
            När vi lägger fram den forskningspolitiska propositionen räknar
            jag med att vi kan ta initiativ till gemensamma insatser med näringslivet
            detta för att stimulera näringslivet att vilja satsa mer resurser
            på forskning. Näringslivet behöver också ta sitt ansvar.
          </note>
          <note>
            Där är fordonsforskning Lars Bäckström nämnde gröna bilen och
            också andra intressanta branscher väldigt viktiga.
          </note>
          <note type="speaker">
            Anf. 77 LARS BÄCKSTRÖM (v):
          </note>
          <note>
            Fru talman! Medan gräset växer dör kon. Grundforskning är mycket
            viktigt på sikt, men just nu behövs det snabba insatser för den
            produktionsnära forskningen.
          </note>
          <note>
            Min fråga var tydlig. Jag sade inte att man skulle styra över
            allt. Men man bör satsa mer av dessa 2 ½ miljarder på den produktionsnära
            forskningen. Se på brodern på kanten. Han behöver också en slant
            för att kunna göra någonting för Västsveriges verkstadsindustri.
            Det är många småföretag som nu ska möta konkurrensen från den
            polska verkstadsindustrin. Polska arbetare är duktiga. De har
            lägre produktionskostnad. Vad kan vi hjälpa dem med? Jo, med produktionsnära
            forskning.
          </note>
          <note>
            Kan Östros tänka sig att styra över mer pengar till den produktionsnära
            forskningen? Jag vill inte ha något gräl här, men det går att
            svara ett ja. Sedan kan vi förhandla om summorna. Sådana institut
            som Eureko blöder. Det finns institut som knappt har några pengar
            kvar. Visst kan vi styra över pengar till detta.
          </note>
          <note type="speaker">
            Anf. 78 Utbildningsminister THOMAS ÖSTROS (s):
          </note>
          <note>
            Fru talman! Nej, vi behöver inte gräla. Jag tror inte ett ögonblick
            att Lars Bäckström menar att vi inte ska ha rejäla resurser till
            grundforskningen, det som kommer att vara avgörande för Sverige
            på lite längre sikt.
          </note>
          <note>
            Se bara på läkemedelsindustrin. Den har betytt oerhört mycket
            för Sveriges utveckling. Den kommer av att vi har medicinska fakulteter
            som jobbar med resurser för att fritt söka kunskap och som har
            ett intresse av att samverka med näringslivet. Glöm aldrig detta!
          </note>
          <note>
            Det förhåller sig på samma sätt med materialforskningen där man
            fritt söker kunskap och får insikter som kommer att hjälpa vår
            basindustri inom metall och stål. Det hade aldrig fungerat om
            man hade haft ett kortsiktigt perspektiv. Jag vet att Lars Bäckström
            är en klok karl, så han inser detta.
          </note>
          <note>
            Utöver rejäla satsningar på grundforskning ska vi naturligtvis
            också se till att vi får en bra samverkan med näringslivet. Som
            minister har jag varit mycket engagerad i industriforskningsinstitutens
            utveckling. Vi har bidragit till omstrukturering och till extrainsatser.
            Det är ett intressant område också framöver.
          </note>
          <note>
            Avdrag för hushållsnära tjänster
          </note>
          <note type="speaker">
            Anf. 79 MAGDALENA ANDERSSON (m):
          </note>
          <note>
            Fru talman! Jag har en fråga till finansministern.
          </note>
          <note>
            Om ett par veckor kommer riksdagen att besluta om ett införande
            av ROT-avdrag, alltså ett skatteavdrag för hushållsnära tjänster,
            fast bara för sådana tjänster som rör byggsektorn, inte andra
            hushållsnära tjänster. Man ska kunna göra avdrag för att få sina
            fönster målade, men inte för att få dem putsade.
          </note>
          <note>
            I Finland införde man för ett par år sedan ett annat avdrag för
            hushållsnära tjänster. Det är inte bara ett ROT-avdrag, utan det
            rör sig om ett mer komplett system som också handlar om övrigt,
            till exempel städning och gräsklippning.
          </note>
          <note>
            Min fråga till finansministern är: Om Sverige skulle införa ett
            liknande system som man har i Finland med avdrag för hushållstjänster,
            hur bedömer finansministern då utvecklingen för tjänstesektorn
            med tanke på hur många nya jobb och företag det skulle kunna bli?
          </note>
          <note type="speaker">
            Anf. 80 Finansminister BOSSE RINGHOLM (s):
          </note>
          <note>
            Fru talman! För regeringen är jobben den viktigaste frågan i
            höstens budgetproposition. Vi gör en jättestor satsning via mer
            pengar till kommuner och landsting, via skattesänkningar, via
            arbetsmarknadspolitiken och via bättre villkor för de små företagen.
          </note>
          <note>
            Ett av de områden som vi redan i våras prioriterade var att öka
            byggsysselsättningen. Det går kanske två tre gånger så många arbetslösa
            byggnadsarbetare jämfört med arbetslösheten i genomsnitt. Vi har
            infört ett stort antal ROT-avdrag just för att stärka byggsysselsättningen.
          </note>
          <note>
            Det är naturligtvis viktigt att dessa insatser kan riktas på
            ett sådant sätt att det blir fler jobb och mindre arbetslöshet
            i byggsektorn. Motsvarande situation finns ju inte i hushållssektorn
            där man inte har någon tredubbel arbetslöshet. Där handlar det
            om en helt annan diskussion. Det gäller att skapa jobb i första
            hand för kvinnor. Då har vi framför allt velat satsa på sjukvården
            och förskolan som får särskilda pengar som ska gå till många nya
            jobb för exempelvis barnskötare och förskollärare.
          </note>
          <note type="speaker">
            Anf. 81 MAGDALENA ANDERSSON (m):
          </note>
          <note>
            Fru talman! Jag ska väl tacka för svaret, men finansministern
            svarade tyvärr inte på min fråga.
          </note>
          <note>
            Jag ska formulera om mig så här: Om ministern visste att den
            svarta städbranschen i Sverige omsätter ungefär 3 miljarder kronor,
            om ministern visste att den vita städbranschen omsätter 120 miljoner,
            om ministern visste att man i Finland har gått från 30 000 anställda
            i den här branschen 2000 till över 90 000 anställda 2002 alltså
            en skillnad på 60 000 jobb och om ministern visste att Almega
            tjänsteföretag räknar med att det skulle kunna bli ungefär 30
            000 nya jobb i Sverige med ett hushållsavdrag, skulle ministern
            då kunna tänka sig att fundera över att möjligtvis göra en utredning
            för att se på förutsättningar för, konsekvenser av och möjligheter
            med att införa ett hushållsavdrag också i Sverige?
          </note>
          <note type="speaker">
            Anf. 82 Finansminister BOSSE RINGHOLM (s):
          </note>
          <note>
            Fru talman! Att skapa nya jobb är en fråga om ett få fram flera
            jobb i näringslivet, industrin och privata tjänstesektorn men
            också i den offentliga sektorn. Kommuner och landsting har nu
            möjlighet att skapa nya jobb inom sjukvård och skola.
          </note>
          <note>
            När det gäller den privata tjänstesektorn är inte huvudinriktningen
            att skapa nya jobb via statliga subventioner, utan det ska ske
            genom en ökad konsumtionskraft hos medborgarna. Den ökar vi nu
            på många sätt och vis genom att exempelvis sänka skatten för vanliga
            låg- och medelinkomsttagare. Jag tror inte att det är rätt väg
            att gå att skapa skatteavdrag som ökar i värde ju högre inkomst
            man har. Fördelningspolitiskt är det alldeles fel metod. Det är
            inte den typen av privata tjänster som ska växa i framtiden.
          </note>
          <note>
            Vi behöver privata tjänster som växer inom högteknologiska områden.
            Det understöder vi med forskning och andra utbildningsinsatser.
            Det är den typen av kvalificerade tjänster som ska växa i framtiden.
          </note>
          <note>
            Kulturpolitiken
          </note>
          <note type="speaker">
            Anf. 83 LENNART KOLLMATS (fp):
          </note>
          <note>
            Fru talman! Jag har en fråga till kulturministern.
          </note>
          <note>
            Kulturen har alltid ett egenvärde. Det hoppas jag att vi är överens
            om liksom vi uppenbarligen var överens att kulturen kan ha betydelse
            för tillväxten. Se bara på Hultsfred och andra orter som satsar
            på kultur!
          </note>
          <note>
            I regeringsförklaringen förra året som skulle handla om tillväxt
            fanns ordet kultur över huvud taget inte med. I år fanns den med
            i några meningar, dock inget om kultur och tillväxt.
          </note>
          <note>
            Så till min fråga. För tillväxt krävs bland annat att sjukfrånvaron
            minskar. Det finns klara forskningsresultat som visar att deltagande
            i kulturaktiviteter får oss att må bättre liksom utövande av motion.
          </note>
          <note>
            Jag vill då fråga kulturministern på vad sätt han anser att kulturen
            mer konkret får stöd i regeringens budgetförslag som delfaktor
            för tillväxt också i det förebyggande hälsoarbetet.
          </note>
          <note type="speaker">
            Anf. 84 Kulturminister PÄR NUDER (s):
          </note>
          <note>
            Fru talman! Som jag sade i ett tidigare frågesvar omsätter kulturbudgeten
            i dag 6,2 miljarder kronor. Det är mer än någonsin. Vi tillför
            kultursektorn 200 nya friska miljoner kronor. Den stora reformen
            är fritt tillträde till de statliga museerna. Vi ökar tillgängligheten.
            Det går som en röd tråd genom kulturbudgeten att öppna upp de
            institutioner vi har för fler, så att fler kan tillgodogöra sig
            det kulturarv och de skatter som finns inte bara på våra museer
            utan också på de andra kulturinstitutionerna.
          </note>
          <note>
            Jag tror att vi är helt överens. Kulturen har en särskild betydelse
            för att skapa ett samhälle som växer inte bara i ekonomiska termer
            utan även i mänskliga termer.
          </note>
          <note type="speaker">
            Anf. 85 LENNART KOLLMATS (fp):
          </note>
          <note>
            Fru talman! En rent konkret åtgärd är att verka för att samma
            skatteförmån för anställda och företagare som finns när det gäller
            till exempel motionskort också skulle kunna gälla för ett kulturkort.
          </note>
          <note>
            Jag har en följdfundering om de friska 200 miljonerna. Men jag
            tror att det är 92 miljoner som handlar om pris- och löneuppräkning,
            och det är ungefär hälften av vad löneutvecklingen egentligen
            ger. Med den politik som regeringen vill föreslå för 2005 måste
            man framöver spela sju man i en oktett på musikinstitutionerna.
          </note>
          <note>
            Men om man nu har hälften av de 200 miljoner som kulturministern
            pratar om, alltså 100 miljoner, är det då verkligen det bästa
            sättet att använda dem för fri entré för vuxna vid statliga museer
            som i huvudsak är placerade i Stockholm? Vad tror kulturministern
            att det innebär för regionala, kommunala och privata museer, framför
            allt här i Stockholmsområdet men även på andra ställen? Hade det
            inte varit bättre att dela Folkpartiets uppfattning att alla offentligt
            finansierade museer, oberoende av var de finns i landet, kunde
            få möjlighet att genomföra fri entré för barn och ungdomar upp
            till 19 år med hjälp av statligt bidrag?
          </note>
          <note type="speaker">
            Anf. 86 Kulturminister PÄR NUDER (s):
          </note>
          <note>
            Fru talman! Det är inte för stockholmarnas skull som vi har infört
            den här reformen. Vi har ett nationalmuseum i Sverige. Vi har
            ett världskulturarvsmuseum i Göteborg. Det här är hela svenska
            folkets egendomar.
          </note>
          <note>
            Det är självklart så att vi har tittat på erfarenheterna det
            senaste året från Moderna museet och från Historiska museet stora
            succéer. Publiken har verkligen strömmat till. Nya grupper har
            kommit till de här museerna. De är inte slutna på samma sätt.
            Detta är en, i ordets bästa mening, reform för hela svenska folket.
            Vi har ett gemensamt kulturarv, och det ska vi värna och vårda.
          </note>
          <note type="speaker">
            Anf. 87 ANDRE VICE TALMANNEN:
          </note>
          <note>
            Därmed är frågestunden avslutad. Jag tackar företrädarna från
            regeringen och samtliga ledamöter som har deltagit i frågestunden.
            Tack så mycket!
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 september
          </note>
          <note>
            Marietta de Pourbaix-Lundin
          </note>
          <note>
            Anna Grönlund Krantz
          </note>
          <note>
            Lars Wegendal
          </note>
          <note>
            Chatrine Pålsson
          </note>
          <note>
            Jeppe Johnsson
          </note>
          <note>
            Gunilla Carlsson
          </note>
          <note>
            den 30 september
          </note>
          <note>
            Gustav Fridolin
          </note>
          <note>
            Lotta N Hedström
          </note>
          <note>
            Birgitta Ohlsson
          </note>
          <note>
            Runar Patriksson
          </note>
          <note>
            Bertil Kjellberg
          </note>
          <note>
            Johan Pehrson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 12 oktober.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 28 september
          </note>
          <note>
            Sten Tolgfors
          </note>
          <note>
            Marie Wahlgren
          </note>
          <note>
            Jan-Evert Rådhström
          </note>
          <note>
            den 29 september
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Mikael Oscarsson
          </note>
          <note>
            Sven-Erik Sjöstrand
          </note>
          <note>
            Bertil Kjellberg
          </note>
          <note>
            Göran Lindblad
          </note>
          <note>
            Claes-Göran Brandin
          </note>
          <note>
            Bertil Kjellberg
          </note>
          <note>
            Martin Andreasson
          </note>
          <note>
            Magdalena Andersson
          </note>
          <note>
            Holger Gustafsson
          </note>
          <note>
            Jeppe Johnsson
          </note>
          <note>
            Barbro Hietala Nordlund
          </note>
          <note>
            Peter Danielsson
          </note>
          <note>
            Allan Widman
          </note>
          <note>
            Lena Adelsohn Liljeroth
          </note>
          <note>
            Ulf Holm
          </note>
          <note>
            Ulla Hoffmann
          </note>
          <note>
            Lena Adelsohn Liljeroth
          </note>
          <note>
            Gustav Fridolin
          </note>
          <note>
            Karin Thorborg
          </note>
          <note>
            Eva Arvidsson
          </note>
          <note>
            Tobias Billström
          </note>
          <note>
            Cristina Husmark Pehrsson
          </note>
          <note>
            Liselott Hagberg
          </note>
          <note>
            Anita Sidén
          </note>
          <note>
            den 30 september
          </note>
          <note>
            Rosita Runegrund
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 12 oktober.
          </note>
          <note>
            19 § Kammaren åtskildes kl. 15.02.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
