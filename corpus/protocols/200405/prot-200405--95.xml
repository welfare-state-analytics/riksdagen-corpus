<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--95</head>
          <docDate when="2005-03-23">2005-03-23</docDate>
        </div>
      </front>
      <body>
        <div>
          <note n="f6e1436c">
            ﻿
          </note>
          <note n="e5acf5a4">
            Riksdagens protokoll
          </note>
          <note n="32f4c742">
            2004/05:95
          </note>
          <note type="date" n="c8194fd2">
            Onsdagen den 23 mars
          </note>
          <note n="1cb3a785">
            Kl. 09:00 - 19:11
          </note>
          <note n="0388ed23">
            1 § Justering av protokoll
          </note>
          <note n="67434753">
            Justerades protokollet för den 17 mars.
          </note>
          <note n="b2cc101e">
            2 § Anmälan om fördröjda svar på interpellationer
          </note>
          <note n="5a4485c9">
            Till riksdagen hade inkommit följande skrivelser:
          </note>
          <note n="3a118c0f">
            Interpellation 2004/05:454
          </note>
          <note n="356c7b66">
            Interpellation 2004/05:454 av Sofia Larsen om den nya lärarutbildningen
          </note>
          <note n="e1ce6e44">
            Interpellationen kommer att besvaras fredagen den 15 april 2005.
          </note>
          <note n="a382c202">
            Skälet till dröjsmålet är arbetsbelastning.
          </note>
          <note n="bfc0b715">
            Leif Pagrotsky
          </note>
          <note n="dddf4d21">
            Interpellation 2004/05:470
          </note>
          <note n="696fb180">
            Interpellation 2004/05:470 av Chatrine Pålsson (kd) om nya tåg
            till Kalmar och Östergötland
          </note>
          <note n="8a7376ce">
            Interpellationen kommer att besvaras den 12 april 2005.
          </note>
          <note n="5436b912">
            Skälet till dröjsmålet är tjänsteresa.
          </note>
          <note n="aac546d3">
            Dag Ekman
          </note>
          <note n="4b139425">
            Interpellation 2004/05:473
          </note>
          <note n="bcd1932e">
            Interpellation 2004/05:473 av Björn Hamilton (m) om Mälartunneln
          </note>
          <note n="8a7376ce">
            Interpellationen kommer att besvaras den 12 april 2005.
          </note>
          <note n="5436b912">
            Skälet till dröjsmålet är tjänsteresa.
          </note>
          <note n="aac546d3">
            Dag Ekman
          </note>
          <note n="1dc96f65">
            Interpellation 2004/05:477
          </note>
          <note n="c8edfa87">
            Interpellation 2004/05:477 av Rossana Dinamarca om MEP-utbildningen
            på Dramatiska institutet
          </note>
          <note n="54b8746e">
            Interpellationen kommer att besvaras tisdagen den 12 april 2005.
          </note>
          <note n="a382c202">
            Skälet till dröjsmålet är arbetsbelastning.
          </note>
          <note n="bfc0b715">
            Leif Pagrotsky
          </note>
          <note n="3eebae30">
            3 § Anmälan om inkomna uppteckningar från EU-nämndssammanträde
          </note>
          <note n="5ea51c01">
            Andre vice talmannen anmälde att uppteckningar från EU-nämndens
            sammanträde fredagen den 4 mars inkommit.
          </note>
          <note n="111c6299">
            4 § Hänvisning av ärenden till utskott
          </note>
          <note n="9a92aee0">
            Föredrogs och hänvisades
          </note>
          <note n="5d0f05d8">
            5 § Beslut om ärenden som slutdebatterats den 17 mars
          </note>
          <note n="d66ff702">
            Punkt 1
          </note>
          <note n="51ed9419">
            Punkt 5
          </note>
          <note n="f2993ab0">
            Punkt 6
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="dbae1184">
            Punkt 2
          </note>
          <note n="d66ff702">
            Punkt 1
          </note>
          <note n="ff84d8f9">
            Punkt 4
          </note>
          <note n="64a493ea">
            Punkt 9
          </note>
          <note n="8ebea758">
            Övriga punkter
          </note>
          <note n="6dd26f9a">
            6 § Beslut om ärende som slutdebatterats den 18 mars
          </note>
          <note n="dbae1184">
            Punkt 2
          </note>
          <note n="bcd83668">
            Punkt 3
          </note>
          <note n="8ebea758">
            Övriga punkter
          </note>
          <note n="a6f1dec2">
            7 § Äktenskap, partnerskap och samboende
          </note>
          <note n="5e7962d4">
            Föredrogs
          </note>
          <note type="speaker" n="ceabbffe">
            Anf. 1 CHRISTINA NENES (s):
          </note>
          <u who="Q3373659" xml:id="i-fc9a00463138bf18-0" n="4ee5c733" next="i-559262d0f040529d-0">
            <seg n="e0bf8cd4">
              Fru talman! I dag ska vi debattera och besluta om lagutskottets
              betänkande 14. Det handlar om äktenskap, partnerskap och samboende.
              De här frågorna engagerar många människor.
            </seg>
          </u>
          <note n="8b08d91a">
            I betänkandet behandlar utskottet drygt 60 motionsyrkanden från
            den allmänna motionstiden 2004. Motionerna gäller främst lagstiftningen
            om äktenskap, partnerskap och samboende.
          </note>
          <note n="910e08f6">
            Med hänvisning till pågående utrednings- och beredningsarbete
            och tidigare ställningstaganden här i riksdagen avstyrker utskottet
            samtliga motionsyrkanden.
          </note>
          <note n="e136371b">
            I betänkandet finns det 15 reservationer och tre särskilda yttranden.
          </note>
          <u who="Q3373659" xml:id="i-559262d0f040529d-0" n="4ee5c733" prev="i-fc9a00463138bf18-0">
            <seg n="6213ea05">
              Fru talman! Med denna korta inledning vill jag nu lämna över
              ärendet till debattörerna.
            </seg>
            <seg n="5e75f518">
              Fru talman! Det här betänkandet är i stort sett kongruent med
              det som vi hade för ett år sedan. Det är inte bara motioner som
              vi känner igen och som är ett år gamla, utan många av de här motionerna
              är sådana som har återkommit år efter år. I år avstyrks, som Christina
              Nenes sade, samtliga motioner, en del med motiveringen att utrednings-
              eller beredningsarbete pågår.
            </seg>
            <seg n="847bf80a">
              Jag står naturligtvis bakom alla våra sju reservationer. En reservation
              handlar om ersättning till vigsel- och registreringsförrättare.
              En annan reservation handlar om förutsättningar för sambolagens
              tillämpning. Vi har också en reservation om en översyn av samäganderättslagen
              och en om tidsfrist för bodelning. Ytterligare en reservation
              handlar om bodelningskostnader. Vidare har vi en reservation som
              handlar om egendomsförhållanden.
            </seg>
            <seg n="10814ecb">
              Till slut har vi en reservation som handlar om äktenskap och
              partnerskap. Denna reservation är den enda av våra reservationer
              som jag yrkar bifall till. Den här reservationen ser ut som vår
              reservation för ett år sedan, och då fattade vi beslut gemensamt
              i utskottet. Det blev ett tillkännagivande om att regeringen borde
              tillkalla en parlamentarisk utredning för att utreda frågan om
              en könsneutral äktenskapslagstiftning. Där var vi eniga, och det
              blev också riksdagens klara beslut. Men den 27 januari i år beslutade
              regeringen att tillsätta inte en parlamentarisk utredning utan
              en särskild utredare biträdd av två referensgrupper. Det var alltså
              inte riksdagens beslut.
            </seg>
            <seg n="069ebe2d">
              Det här uppdraget ska redovisas i mars 2007. Detta att ändra
              riksdagens beslut från att tillsätta en parlamentarisk utredning
              till att tillsätta en särskild utredare har gjort oss bestörta
              och besvikna. Vi tycker att de här frågorna är omfattande och
              svåra. De engagerar, som Christina Nenes sade, många människor.
            </seg>
            <seg n="8faf6651">
              Vi hade utgått från att företrädare för alla partier på sedvanligt
              sätt skulle kunna framföra sitt partis åsikt. Det kan man visserligen
              göra i en av de referensgrupper som nu kommer att tillsättas.
              Men alla vet vi att den politiska betydelsen och möjligheten att
              påverka från en referensgrupp är alldeles minimala. Det skrivs
              inga protokoll, och man kan inte lägga fram reservationer om man
              inte gillar ett beslut. På det sättet tycker vi att den demokratiska
              påverkan har beskurits.
            </seg>
            <seg n="68d562ce">
              Utskottet har haft en särskild debatt om just denna fråga, och
              vi känner väldigt väl till varandras åsikter. Därför ska jag i
              dag inte ta kammarens tid i anspråk med att fortsätta den diskussionen,
              utan jag säger endast att jag beklagar att regeringen inte har
              följt riksdagens beslut i frågan. Detta framgår också av vår reservation
              1, som jag alltså yrkar bifall till.
            </seg>
          </u>
          <note n="677ad663" type="speaker">
            Anf. 2 INGER RENÉ (m):
          </note>
          <note type="speaker" n="fbc29e73">
            Anf. 3 MARTIN ANDREASSON (fp):
          </note>
          <u who="Q5556512" xml:id="i-89be4165f329818c-0" n="8f22d233">
            <seg n="1d683e98">
              Fru talman! I mitt anförande kommer jag att uppehålla mig vid
              frågor som rör punkterna 1 och 2 äktenskap och partnerskap med
              tillhörande frågeställningar. Min partikollega Jan Ertsborn kommer
              lite längre fram i debatten att ta upp andra frågor som ligger
              inom detta betänkande.
            </seg>
            <seg n="928b2138">
              I detta betänkande berörs ett mycket stort antal frågor på familjerättens
              område frågor som är ideologiskt laddade och frågor som är väldigt
              bärande för vilken syn vi vill att samhället ska ha på människors
              samlevnad.
            </seg>
            <seg n="e495464b">
              Jag vill, fru talman, börja med att läsa ur Justitiedepartementets
              verksamhetsplan för 2005, där man lägger fast ett antal målsättningar
              och grundprinciper för Justitiedepartementets arbete på det här
              området. Där står det först och främst: Regler som rör barn ska
              se till barnens bästa och särskilt ta hänsyn till utsatta barns
              behov och till önskemålet att barn får tillgång till båda föräldrarna.
              Det är en utmärkt målsättning.
            </seg>
            <seg n="d7bc4bf1">
              Nästa målsättning är: De familjerättsliga lagarna ska inte innebära
              en omotiverad särbehandling av homosexuella. En sådan formulering
              förpliktar, fru talman. Det hade varit välkommet om det parti
              som i dag innehar regeringsmakten och sätter upp en sådan princip
              i sin verksamhetsplan också kan svara på ifall man anser att de
              familjerättsliga lagarna innebär en omotiverad särbehandling eller
              om den särbehandling som finns är motiverad.
            </seg>
            <seg n="96b78b02">
              Jag har stor respekt för att debatten om hur man ska se på frågan
              om till exempel en gemensam äktenskapslagstiftning för alla par
              oavsett sexuell läggning har nått olika långt i olika partier.
              Självklart engagerar den diskussionen många inom de olika partierna.
              Vissa har haft frågan uppe till beslut i sitt högsta bestämmande
              organ, och vissa kanske kommer att ta det lite senare.
            </seg>
            <seg n="73a8dba5">
              Som sagt, fru talman, förpliktar den här formuleringen. Det är
              lite förvånande att man är beredd att uttrycka en så klar principståndpunkt,
              som vi från Folkpartiet liberalerna helhjärtat ansluter oss till,
              och samtidigt ber att få vänta ytterligare ett par år innan man
              vet vad man drar för slutsatser om den lagstiftning vi har i dag.
            </seg>
            <seg n="cd4ffa9e">
              För ungefär ett år sedan beslutade riksdagen med en bred majoritet
              att man skulle tillsätta en parlamentarisk utredning för att åstadkomma
              en bred belysning av de olika frågeställningar som rör den gällande
              äktenskapslagstiftningen och partnerskapslagstiftningen och om
              det var tid att gå till handling och slå ihop dessa lagar till
              en gemensam äktenskapslag för alla par och hur den i så fall skulle
              se ut.
            </seg>
            <seg n="89ce89a4">
              Som min utskottskollega tidigare har belyst i denna debatt har
              regeringen nu beslutat att tillsätta en särskild utredare i stället.
              Från Folkpartiets sida anser vi att detta är förvånande med tanke
              på att den riksdagsmajoritet som ställde sig bakom beslutet, en
              riksdagsmajoritet bestående av fem partier, tillsammans motsvarande
              75 % av kammarens ledamöter, var mycket tydlig med sitt önskemål
              om att det skulle vara en parlamentarisk utredning. Dessa principiellt
              viktiga frågor behöver beredas i en utredning som har en god parlamentarisk
              kontaktyta.
            </seg>
            <seg n="3f22d92b">
              Vi beklagar därför att regeringen nu har valt att tillsätta en
              ensamutredare. Vi tycker i och för sig att de frågeställningar
              som formuleras i direktiven är tillfredsställande belysta. Vi
              tycker att direktiven ger en tillräckligt bred beskrivning av
              vad det är för frågor som man behöver gå igenom.
            </seg>
            <seg n="17fa6a1d">
              Vi hade som sagt ännu hellre sett att denna utredning hade skett
              i parlamentarisk form. Vi noterar också att det har uttryckts
              en förvåning från olika håll om att det inte finns någon referensgrupp
              som företräder olika frivilligorganisationer för till exempel
              homo- och bisexuella.
            </seg>
            <seg n="91e444ba">
              Beträffande de frågor som denna utredning ska ta ställning till
              är Folkpartiet liberalernas ståndpunkt tydlig. Vi anser att det
              är dags att åstadkomma en reform av den familjerättsliga lagstiftningen
              som gör att äktenskapet blir gemensamt för de par som vill få
              den formen av samhällelig legalisering av sin relation, det vill
              säga att det ska vara en gemensam äktenskapslagstiftning för både
              par där personerna är av olika kön och par där personerna är av
              samma kön.
            </seg>
            <seg n="2f6c8549">
              Det finns ingen anledning att samhället, genom att ha särlagstiftningar
              som placerar olika samlevnadsformer i olika fack, ska gradera
              olika former av samlevnad enbart på grund av könet på de inblandade.
              Det är en viktig princip som handlar om att det inte är samhället,
              inte staten, som ska bestämma vilken samlevnadsform som är önskvärd
              för den enskilde. Den enskilde äger sitt eget liv och ska själv
              ha största möjliga frihet att forma sin framtid tillsammans med
              de människor som man vill leva med. Därför bör äktenskapslagstiftningen
              vara gemensam för alla par.
            </seg>
            <seg n="c91f44c4">
              Det finns ett antal frågor som hade kunnat få en snabbare lösning
              även i avvaktan på en reform som åstadkommer en jämlik äktenskapslagstiftning
              lika för alla par. Så länge vi har ett system med separata lagstiftningar
              för äktenskap respektive partnerskap kvarstår också de juridiska
              problem som följer av skillnaderna mellan dessa olika lagstiftningar.
              Gång på gång har Socialdemokraterna lovat att agera för att utjämna
              dessa skillnader. Vi anser att resultatet på detta område är ganska
              nedslående. Jag ska ge några exempel, fru talman.
            </seg>
            <seg n="f01796cb">
              Fortfarande är det vanligt att kommunernas förrättare av borgerlig
              vigsel inte förrättar partnerskapsceremonier. Folkpartiet liberalernas
              ståndpunkt är att funktionen som förrättare av borgerlig vigsel
              och förrättare av partnerskapsceremoni borde slås ihop till ett
              gemensamt uppdrag. Redan våren 2000 tillkännagav riksdagen att
              regeringen borde agera i denna fråga för att se till att det finns
              partnerskapsförrättare i hela landet. Regeringen har inte agerat.
              Det har inte kommit något lagförslag. Enligt en undersökning från
              riksdagens utredningstjänst är det fortfarande 29 % av landets
              förrättare av borgerlig vigsel som inte åtar sig partnerskapsceremonier.
            </seg>
            <seg n="a8fe8552">
              Nu vill Socialdemokraterna lyfta fram att man är beredd att slå
              samman förrättaruppdragen. Det är i så fall inte en dag för tidigt
              med tanke på att regeringen under en följd av år inte har lyssnat
              på de tydliga önskemål som har framförts från riksdagen.
            </seg>
            <seg n="600868a0">
              Ett annat exempel, fru talman, är att det fortfarande är mycket
              svårare att ingå partnerskap på en svensk ambassad än det är att
              ingå äktenskap på en svensk ambassad. Först den 28 maj 2003 fick
              tre ambassader regeringens tillstånd att förrätta partnerskapsceremonier.
              Det uttrycktes då från regeringens sida att det fanns ett starkt
              svenskt intresse att vigselförrättare vid svenska utlandsmyndigheter
              också har bemyndigande att förrätta registrering av partnerskap.
              I dag skriver vi mars 2005, och fortfarande är det bara på dessa
              tre ambassader som man kan ingå partnerskap.
            </seg>
            <seg n="dbea1559">
              Ett ytterligare exempel, fru talman, är översynen år 2000 av
              de regler som gäller utländska medborgares möjlighet att ingå
              partnerskap. Regeringen tog då inte tillfället att avskaffa den
              särbehandling som gör att utländska medborgare har svårare att
              ingå partnerskap än att ingå äktenskap. Avskaffandet är den linje
              som Folkpartiet förespråkar.
            </seg>
            <seg n="fb52e5e8">
              Det finns med andra ord, fru talman, en lång rad åtgärder som
              regeringen hade kunnat agera med om den hade levt upp till sina
              egna åtaganden och till de principdeklarationer som man slår fast
              i sin egen verksamhetsplan för sitt eget arbete.
            </seg>
            <seg n="ecc56c46">
              Vi från Folkpartiet följer med stor förväntan det viktiga arbete
              som kommer att ske i denna utredning. Men vi vill samtidigt att
              regeringen ska ta tillfället i akt att agera i de frågor där det
              finns möjlighet att gå fortare fram.
            </seg>
            <seg n="d61742e9">
              Fru talman! Jag står naturligtvis bakom Folkpartiets alla reservationer
              i detta betänkande, men för tids vinnande yrkar jag inte bifall
              till någon av dem. Min partikollega Jan Ertsborn återkommer senare
              i debatten.
            </seg>
          </u>
          <note type="speaker" n="5c28e5cd">
            Anf. 4 YVONNE ANDERSSON (kd):
          </note>
          <u who="Q4935945" xml:id="i-08b102b2d6d144d1-0" n="ed2b1277">
            <seg n="b07b46fd">
              Fru talman! Jag vill allra först yrka bifall till reservation
              nr 2, men jag står självfallet bakom övriga reservationer som
              Kristdemokraterna har i betänkandet.
            </seg>
            <seg n="e96b14ec">
              När jag hörde på det tidigare anförandet satt jag och undrade
              om vi är här för att diskutera och debattera en samhällstendens
              eller om det gäller det som intresseorganisationers företrädare
              står för.
            </seg>
            <seg n="5f58487f">
              Jag ska försöka att anlägga en bred aspekt på det betänkande
              som vi har framför oss i dag. En del har ni hört tidigare. Annat
              har jag kanske inte varit tydlig med när jag har hållit anföranden
              i dessa frågor.
            </seg>
            <seg n="82937241">
              Ett av äktenskapets ursprungliga ändamål är omsorgen om barnen.
              Alla barn har en naturlig rätt att bli omhändertagna och omvårdade
              av sina biologiska föräldrar, alltså de som är orsaken till och
              ansvariga för barnets tillblivelse och existens.
            </seg>
            <seg n="b01b6742">
              Vi Kristdemokrater hävdar med bestämdhet att barn behöver och
              har rätt till en manlig och kvinnlig förebild samt till sina biologiska
              föräldrar. Även om inte alla barn har kontakt med både sin mamma
              och sin pappa ska staten inte medverka till familjebildningar
              där barn från början berövas rätten till en av sina föräldrar.
            </seg>
            <seg n="1acbff28">
              Att bli förälder är ett starkt behov, men det är ingen rättighet.
              De flesta vuxna känner en längtan efter att ha barn att vårda
              och vara förebilder för. Behovet av att ge det mest värdefulla
              i livet till nästa generation är så starkt att det ofta blir en
              del av identiteten.
            </seg>
            <seg n="c9f890b5">
              Det är därför naturligt att ofrivillig barnlöshet kan bli nästan
              outhärdligt för många människor. Det skapar en känsla av att det
              viktigaste i livet saknas. Ändå tror vi kristdemokrater på devisen
              om rätten till förälder och inte rätten att bli förälder. Vi sätter
              barnet i främsta rummet.
            </seg>
            <seg n="ed1a92e6">
              Enligt barnkonventionens inledning är familjen den grundläggande
              enheten i samhället. Familjen är den naturliga miljön för alla
              dess medlemmar och särskilt för barnets utveckling och välfärd.
              Därför ska familjen ges nödvändigt skydd och bistånd så att den
              till fullo kan ta sitt ansvar i samhället.
            </seg>
            <seg n="e981bee0">
              Fru talman! Jag anser att vi inte med tillräcklig tydlighet har
              lyft fram familjens ansvar och betydelse. Många av de problem
              som vi ser i samhället i dag däribland ungdomsbrottsligheten är
              ytterst ett resultat av en familjepolitik som har förts av det
              maktbärande partiet Socialdemokraterna.
            </seg>
            <seg n="5b2ae9e1">
              Barn har rätt att få växa upp i en trygg familjemiljö som är
              präglad av lycka, kärlek och förståelse. Av all tillgänglig statistik
              vet vi i dag att äktenskapet är den bästa förutsättningen för
              familjestabilitet. Den nära relationen i en familj är en god förutsättning
              för att barnet ska uppnå en harmonisk utveckling av sin personlighet.
            </seg>
            <seg n="96d3dc50">
              Frågan är varför vi i varje parti i dag ska ge så mycket kraft
              trots allt är jag glad över att Socialdemokraterna har en viss
              tröghet, lite betänksamhet och reflexioner i den här frågan åt
              en fråga som i realiteten ändå fungerar bra i relation till andra
              frågor i samhället. Men hur mycket arbetar vi med frågan på vilket
              sätt vi ska stödja och hjälpa familjerna så att de blir en ännu
              bättre organisation för den unga generationens uppväxande?
            </seg>
            <seg n="1c200585">
              Under de senaste decennierna har man i stället försvagat familjens
              betydelse i samhället. Jag har aldrig krävt något från den här
              talarstolen, men i dag kräver jag en utvärdering av vad de senaste
              fattade besluten inom familjepolitiken har inneburit för det goda
              samhället där alla människor är trygga. Har människor fått det
              bättre i vårt samhälle för att vi har gjort dessa ingripande förändringar
              när det gäller människors livsförhållanden, familjesituationer
              och annat? Eller kan det rentav vara så att en hel del människor
              har fått det sämre, om man ser till det breda spektrumet? Vi behöver
              ta reda på det.
            </seg>
            <seg n="b607bb3e">
              Fru talman! Jag protesterar mot alla förändringar som görs för
              att ändra det som fungerar bäst samtidigt som vi åsidosätter ansträngningar
              mot det som inte fungerar i vårt samhälle.
            </seg>
            <seg n="8654fa5d">
              Jag har ägnat mig åt en del studier på området. Jag vet till
              exempel att barn som växer upp med stabila relationer i familjen
              har större möjligheter till framgång i skolan och att klara vuxenlivets
              utmaningar. Jag vet också att barn som kommer från splittrade
              familjebildningar har större tendens att utsättas för risker att
              till exempel hamna i kriminalitet.
            </seg>
            <seg n="c4c42725">
              Jag var nyligen på ett besök i Rio i Brasilien. Jag vill verkligen
              inte lyfta fram Brasilien som ett föregångsland för Sverige, det
              är inte det jag avser. Men på en punkt tyckte jag att det var
              intressant. När barn och ungdomar hamnade i kriminalitet dömdes
              föräldrarna att aktivt delta i de åtgärdsprogram som upprättades
              för dessa barn. Därmed lyckades man åtminstone om än i liten skala
              hitintills få ihop familjerna och få familjemedlemmarna att känna
              ansvar för varandra.
            </seg>
            <seg n="5c7c6f8f">
              Vi behöver fri- och rättigheter i en familj. Familjerna måste
              ha större möjligheter att bestämma. De måste också få lov att
              ta ett aktivt ansvar i samhället för att man ska råda bot på en
              hel del av de problem som finns i dag.
            </seg>
            <seg n="bfdb7011">
              Min mor är tyvärr väldigt sjuk. Vi är många i familjen som tar
              ansvar för henne. Men det hade kanske inte varit lika enkelt om
              vi inte hade levt i en familj under många år. Människor som lever
              alltför splittrade liv med kanske 1015 familjebildningar kan av
              självklara skäl inte ta det ansvaret, inte ens på ålderns höst.
            </seg>
            <seg n="5ec0450e">
              Till varje barn som ser dagens ljus skulle jag vilja säga: Här
              får du en familj att växa upp i och leva med. Den kommer att finnas
              i ditt liv som en trygghet när allt möjligt annat förändras.
            </seg>
            <seg n="41c42d5b">
              Vi kommer aldrig att nå det samhället. Det kommer alltid att
              finnas situationer där familjer av skilda skäl inte kan hållas
              samman, men det hindrar inte att vi har en bild av vad som behöver
              stärkas för att man ska få en ökad trygghet i de nära relationerna.
              De flesta av oss kan bara gå till oss själva. Vad har det betytt
              i vårt liv att vi har haft trygga, nära relationer?
            </seg>
            <seg n="d527ddc4">
              Barnkonventionen talar om att man ska ge familjer nödvändigt
              bistånd och nödvändig trygghet. Det behöver inte barnkonventionen
              göra, för det kan jag och många andra också göra. Det behöver
              vi alla göra. Vi kan ge unga föräldrar och familjer betydligt
              bättre förutsättningar att klara av sina relationer än vad vi
              gör i dag.
            </seg>
            <seg n="e8a189f0">
              Fru talman! Vi bör ägna oss åt att stärka familjerna, att hitta
              lösningar på problemet med de många splittrade tendenser som finns,
              snarare än att ge oss på grundelementa som ger trygghet i samhället.
            </seg>
            <seg n="65e8bd3f">
              På grund av det jag nu har sagt är det av stor vikt, anser jag,
              att äktenskapsbalken lämnas orörd i nuvarande form, så att äktenskap
              även fortsättningsvis ska ingås av man och kvinna.
            </seg>
            <seg n="b9e920bb">
              Kristdemokraterna har röstat emot en utredning. Nu kommer en
              utredning till stånd. Jag vill med intresse följa den, och jag
              hoppas att man i ett bredare perspektiv lyfter fram vad det här
              betyder för familjebildande, vad det betyder för barnen. Är det
              bara i vissa sammanhang som vi ska sätta barnen i främsta rummet?
            </seg>
            <seg n="a63e4d70">
              För samhället finns det starka skäl att göra allt för att stärka
              äktenskapet som en varaktig relation mellan en man och en kvinna
              och utgångspunkt för familjen. Det gör vi för barnens skull.
            </seg>
            <seg n="7513bed2">
              Det finns en rad andra ställningstaganden som Kristdemokraterna
              har gjort både när det gäller vigselrätten och när det gäller
              andra delar. Det finns tydligt beskrivet i vår reservation nr
              2 i betänkandet, som jag också har yrkat bifall till. Men här
              i dag vill jag särskilt lyfta fram det angelägna i att stärka
              det som behöver vara starkt för att vi i framtiden ska få ett
              så bra samhälle som möjligt.
            </seg>
          </u>
          <note type="speaker" n="e403e30c">
            Anf. 5 TASSO STAFILIDIS (v):
          </note>
          <u who="Q6186607" xml:id="i-0cd9716b0872fd5a-0" n="e6c51bf8">
            <seg n="d5bacab9">
              Fru talman! Jag vet inte om det är ett privilegium att få komma
              upp i talarstolen direkt efter Yvonne Anderssons och Kristdemokraternas
              anförande i den här debatten, men nu gör jag det.
            </seg>
            <seg n="e9227745">
              Först till sakfrågan, fru talman. Det är ju många olika frågor
              som behandlas i det här betänkandet, men den centrala är just
              den som handlar om en könsneutral äktenskapslagstiftning eller
              ej.
            </seg>
            <seg n="507eca8e">
              Det råder ingen tvekan om vad vi i Vänsterpartiet tycker i den
              här frågan. Vänsterpartiet har under många år drivit frågan om
              ett civiläktenskap, som innebär en könsneutral äktenskapslagstiftning
              som samhället tar hand om. De juridiskt bindande vigslarna sköts
              av samhället och den religiösa delen är skild från det som samhället
              har att lägga sig i genom lagstiftningen. Efter det att man vigts
              på civil väg av en bland olika samhällsinstanser utvald förrättare,
              till exempel en förrättare från kommunen som länsstyrelsen har
              givit ett förordnande, får man själv välja om man ska ha en ceremoni
              av religiös art eller inte. Det ska vara upp till de enskilda
              att bestämma det.
            </seg>
            <seg n="26d85fd3">
              Alltså vill Vänsterpartiet ha en könsneutral äktenskapslagstiftning.
              Hade vi i Vänsterpartiet själva fått bestämma hade vi tillsammans
              med Folkpartiet, Miljöpartiet, Centerpartiet och andra goda krafter
              i den här kammaren, förhoppningsvis också Socialdemokraterna,
              beslutat här och nu att införa en könsneutral äktenskapslagstiftning.
              Men nu kräver vår lagstiftningsprocess i Sverige att vi utreder
              frågor, remissbehandlar dem och sedan återkommer till riksdagen
              med konkreta lagförslag, och så ska också ske i den här frågan.
            </seg>
            <seg n="78b553ce">
              Jag kan än en gång beklaga att det inte blev en parlamentarisk
              utredning, som flera talare tidigare har berört här. Men för oss
              i Vänsterpartiet var överenskommelsen med regeringen en kompromiss,
              som överenskommelser ofta är, och vi står fast vid överenskommelsen.
              Vi tycker ändå att det är oerhört viktigt att den här frågan nu
              kommer att belysas på ett bra sätt genom utredningen. Vi skulle
              gärna vilja att utredningen kom fram med sitt förslag mycket tidigare
              än vad den gör. Men nu är det två år som har bestämts, och då
              är det två år som gäller.
            </seg>
            <seg n="9577a4a7">
              Fru talman! Det som jag inte kan låta bli att beröra är Kristdemokraternas
              ståndpunkt, som också är känd. Lika känd som Vänsterpartiets strävan
              efter och krav på en könsneutral äktenskapslagstiftning är Kristdemokraternas
              ståndpunkt genom deras motstånd mot att alla människor ska behandlas
              lika och behandlas lika inför lagen i det här landet.
            </seg>
            <seg n="fe61308f">
              Fru talman! Jag satt och läste Kristdemokraternas reservation.
              Jag har ju många gånger tagit upp hur moraliserande Kristdemokraterna
              är i sina uttalanden och ståndpunkter, framför allt hur tydligt
              diskriminerande de är. Jag tog och bytte ut några ord i Kristdemokraternas
              reservation. Till exempel bytte jag ut homosexuella mot svarta
              och judar. Man och kvinna bytte jag ut mot vita personer. Då blev
              innehållet i deras reservation kanske än mer tydligt.
            </seg>
            <seg n="37084150">
              Det är inte alla människors lika värde som Kristdemokraterna
              pläderar för i den här kammaren och i talarstolen, utan det man
              pläderar för är en ordning där en viss form, en viss familjegemenskap
              som Kristdemokraterna tycker är naturlig, är den som ska råda.
              Det är den som också ska vara den ledande, och det är den som
              ska stärkas av samhället och det är den som ska få allt stöd.
              Men hör inte Yvonne Andersson och Kristdemokraterna att de säger
              emot sig själva? Ge familjer bättre förutsättningar, säger Kristdemokraterna.
              Men, Yvonne Andersson, det finns ju många olika familjeformer
              i vårt avlånga land. Varför är det bara de familjer som består
              av man, kvinna och barn som ni väljer att lyfta fram? Familjer
              som består av två män med barn eller två kvinnor med barn eller
              varför inte ensamstående med barn är också familjer. Varför ska
              ni nedvärdera de familjerna? Varför ska inte de få lov att åtnjuta
              samma rättigheter och samma juridiska skydd i lagstiftningen?
              Varför vill ni framhålla den heterosexuella familjen framför andra
              familjer?
            </seg>
            <seg n="f4755718">
              Och talet om barn kan man ju inte låta bli att bli upprörd över,
              för det Yvonne Andersson gör, fru talman, är att hon osynliggör
              alla de barn som växer upp med ensamstående föräldrar, alla de
              barn som växer upp med föräldrar som inte är deras biologiska
              föräldrar och alla de barn som växer upp med föräldrar av samma
              kön. Vart tar alla de barnen vägen, Yvonne Andersson och Kristdemokraterna?
              Varför lyfter ni aldrig fram deras rättigheter?
            </seg>
            <seg n="03ef36e6">
              Naturliga rättigheter, säger Yvonne Andersson, och tar Brasilien
              och Rio som exempel. Brasilien är på ett sätt ett föregångsland
              och ett av de länder som väldigt tydligt i FN-sammanhang har krävt
              en HBT-konvention, alltså en konvention i FN för homosexuellas
              rättigheter, men har blivit nedröstade av en majoritet som har
              samma ståndpunkter som Yvonne Andersson. Men det är bra att Yvonne
              tar Rio och Brasilien som exempel.
            </seg>
            <seg n="8ce7da5f">
              Just när vi debatterar den här frågan passar Yvonne Andersson
              på att prata om splittrade familjer. Men det är inte enbart heterosexuella
              familjer med man, kvinna och barn som inte är splittrade tvärtom,
              Yvonne Andersson. Det finns många andra familjeformer där man
              inte är splittrade och där man väljer att leva efter samma norm
              som Yvonne Andersson eftersträvar, nämligen att man ska leva i
              en parrelation tillsammans med sina barn. Varför slåss inte Yvonne
              Andersson även för de kärnfamiljer som kanske inte är heterosexuella
              utan kärnfamiljer som består av andra föräldrar som kanske är
              av samma kön?
            </seg>
            <seg n="4a23d42d">
              I själva verket, fru talman, är Kristdemokraternas tal om barn
              i det här sammanhanget ett sätt att vifta bort korten, ett sätt
              att spela bort korten och framför allt ett sätt att försöka skyla
              sin diskriminerande synpunkt. Det ser man väldigt tydligt när
              de raljant i sin reservation skriver: Man kan inte heller anse
              det diskriminerande att heterosexuella inte får registreras som
              partner. Nej, men det är ju inte det som frågan handlar om. Det
              är ungefär lika raljant som när Länsstyrelsen i Västra Götaland
              skriver att det ur jämställdhetssynpunkt inte är jämlikt att homosexuella
              män inte får tillgång till insemination.
            </seg>
            <seg n="d0c983eb">
              Hur ska det gå till? Det har för övrigt er egen partiledare lyft
              upp i olika debattsammanhang, att han tycker att även homosexuella
              män ska få tillgång till insemination.
            </seg>
            <seg n="2b938259">
              Det är nu, när vi kommer så här långt i de här frågorna, som
              Kristdemokraternas rop blir mer och mer ihåliga. Det har de för
              övrigt varit hela tiden, men det är nu de känner att de har nästan
              alla emot sig. Till och med Moderaterna har ju ställt upp på en
              bred översyn av lagstiftningen. Det är bara Kristdemokraterna
              som står ensamma i den här kammaren och vill tillbaka. De vill
              tillbaka till någonting som står för patriarkala maktstrukturer,
              tillbaka till någonting som står för diskriminering och förtryck,
              förtryck av kvinnor, förtryck av minoriteter av olika slag.
            </seg>
            <seg n="8233938e">
              Yvonne Andersson frågar: Vad är det vi diskuterar? Är det här
              en samhällsdiskussion? Ja, självklart är det vad det handlar om.
              Det är en strukturell fråga. Precis som den strukturella rasismen
              finns den heteronormativa strukturen i samhället som inte inkluderar
              alla som bryter mot den vita, medelålders heterosexuella mannen
              som norm.
            </seg>
            <seg n="1fec24ba">
              I det här betänkandet finns ju en rad olika frågor, och Vänsterpartiet
              har reserverat sig till förmån för bland annat att vi ska avskaffa
              betänketiden vid äktenskapsskillnad, att vi ska ta bort rätten
              att överklaga domar som innebär att man har bestämt om en äktenskapsskillnad
              eller att ett partnerskap ska upplösas. När lagutskottet var i
              Hovrätten för Nedre Norrland fick vi reda på att de flesta fall
              som de avgör där rör personer som i tingsrätten har skilt sig
              men sedan vill dra tillbaka sin skilsmässa. Det tycker vi inte
              att samhället ska stå för.
            </seg>
            <seg n="2b046692">
              Fru talman! Vänsterpartiet står bakom alla de reservationer som
              vi har avgivit och även de särskilda yttranden som vi har lyft
              upp. Jag tycker också att det är glädjande att vi i utskottet
              är överens om att frågan om att slå samman så att partnerskapsförrättare
              och vigselförrättare blir ett uppdrag ska lösas innan nästa val,
              alltså att det inte är med i den här utredningen.
            </seg>
            <seg n="791bb991">
              Eftersom min talartid är slut sedan en och en halv minut vill
              jag med det här yrka bifall till reservation nr 5. I övrigt står
              jag bakom Vänsterpartiets reservationer. I de fall där jag står
              bakom utskottsmajoriteten stöder jag denna.
            </seg>
          </u>
          <note type="speaker" n="9a607e52">
            Anf. 6 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-1" n="ed2b1277">
            <seg n="d3280086">
              Fru talman! Tasso Stafilidis tar upp riktigt grundläggande saker,
              så det finns all anledning att ta replik. Alla människor är lika
              och alla människor ska vara lika inför lagen. När jag talar om
              familjen talar jag om en liten organisation. Jag talar om en kärnpunkt.
              Olika organisationer har olika uppgifter. Då talar vi om en uppgift
              som är att ta hand om barnen. Det kanske man kan ha speciella
              namn för, eller hur? Man är inte olika inför lagen för att man
              har olika namn på saker. Kristdemokraterna har varit tydliga om
              att den lagstiftning som handlar om den juridiska samlevnadsformen
              mellan människor som är av samma kön mycket väl kan utvecklas
              och bli ännu mer lik den som gäller för äktenskap. Men det behöver
              inte heta samma sak, absolut inte. Det är inget diskriminerande
              att inte alla har samma namn. Det är inte diskriminerande att
              det är olika.
            </seg>
            <seg n="a43f1c9d">
              Sedan väljer Tasso att skriva om vår reservation. Det är väl
              inget svårt att skriva om reservationer. Det går att skriva om
              Vänsterpartiets reservationer i vissa sammanhang så att de blir
              rent fascistiska. Men det är väl inte sådant vi ska ägna oss åt
              i parlamentet? Det är det väl ändå inte?
            </seg>
            <seg n="e4651d23">
              Jag sade också med väldigt stor tydlighet att jag inte tog Brasilien
              som ett exempel. Det här var en händelse som jag mötte i Brasilien.
              Jag tyckte på en punkt att det här var en viktig grej, att också
              föräldrar tar ett ansvar för att deras barn ska komma tillbaka
              och inkluderas i samhället. Det tycker inte jag är knäppt på något
              sätt.
            </seg>
            <seg n="874b12c6">
              Man osynliggör väl ändå inte, Tasso Stafilidis, för att man anlägger
              ett brett perspektiv? Vi har inte osynliggjort några barn för
              att vi talar om vad som kan vara den del som man vill utveckla
              ytterligare för att det ger ökad styrka. Det måste vara något
              fel när Tasso läser detta, för det är inte ens logiskt.
            </seg>
          </u>
          <note type="speaker" n="34609f81">
            Anf. 7 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-1" n="e6c51bf8">
            <seg n="17899135">
              Fru talman! Jag tror inte att Yvonne Andersson har hört vad hon
              själv har sagt i sitt anförande. Det verkar över huvud taget inte
              som om Yvonne Andersson har läst sin egen reservation, för jag
              kan inte hitta något ställe i denna reservation på s. 2729 där
              det står att ni lyfter fram och värnar om de här barnen. Jag försöker
              läsa om och om igen men det är helt omöjligt att hitta någonstans
              där Yvonne Anderson och Kristdemokraterna lyfter fram alla barn
              som lever med en annorlunda familjeform än den som Yvonne Andersson
              så starkt står och slår sig för bröstet för.
            </seg>
            <seg n="30facac8">
              Var, Yvonne Andersson? Var i ditt anförande lyfter du fram barnen
              som växer upp tillsammans med två pappor eller två mammor eller
              alla de barn som växer upp med ensamstående föräldrar? Var? Visa
              det! Vi kan leta i protokollet i morgon också. Det finns ju ingenstans.
            </seg>
            <seg n="34090e97">
              Jag tycker att det är bra att ni är tydliga i den här frågan,
              men från och med nu ska vi andra också vara väldigt tydliga i
              den här frågan. Det ni gör är att ni försöker komma in i något
              som ni egentligen inte står för. Ni skriver i er reservation om
              lagen om registrerat partnerskap som tillkom 1994 och trädde i
              kraft 1995. Ni lyfter upp den som likabehandling och lika rättigheter.
            </seg>
            <seg n="2fd1811e">
              Men när var det som Kristdemokraterna på något sätt tillförde
              något eller hjälpte till för att den lagen skulle komma till?
              Ni har ju varit motståndare till varenda en av de reformer som
              har kommit sedan urminnes tider i den här kammaren! Det är nu
              ni försöker tala väl om partnerskapslagen, när ni ser att vi vill
              få bort den eftersom den är diskriminerande. Varför säger ni inte
              som det är? Varför försöker ni lyfta upp alla människors lika
              värde när ni inte tycker så?
            </seg>
          </u>
          <note type="speaker" n="2a1a86f4">
            Anf. 8 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-2" n="ed2b1277">
            <seg n="b1301902">
              Fru talman! Jag tycker att Tasso Stafilidis faktiskt gör sig
              skyldig till något som är mycket osmakligt. Det är när man hela
              tiden anmärker på det som inte finns med. Jag har i många sammanhang,
              i debattartiklar och annat, framfört att det är väldigt viktigt
              att vi ser till alla barn. Men det innebär inte att man vid varje
              enskilt tillfälle kan lyfta fram allt samtidigt. Det finns väldigt
              mycket som saknas också i Tassos anförande som jag skulle kunna
              framhålla: Varför säger man inget om det, det och det?
            </seg>
            <seg n="d5e292b0">
              Nu säger jag att jag lyfter fram en grundidé om vad som behövs
              i ett samhälle för att det ska gå framåt. Sedan kommer det alltid
              att finnas andra former, andra situationer och andra människor
              där vi alltid naturligtvis behöver stötta. Vi behöver alltid stötta
              våra barn. Vi behöver alltid stötta familjebildningar och nära
              relationer. Men man kan ändå lyfta fram vad som över tiden i all
              tillgänglig statistik har visat sig vara det som är mest stabilt.
              Vi kan lyfta fram detta som det vi ska jobba vidare med. Så gör
              man ju i alla byggprocesser och allt kunskapsskapande. Man bygger
              vidare på det som visat sig vara stabilt. Det är vad vi försöker
              göra. Det innebär inte att man inte också försöker med något annat.
            </seg>
            <seg n="191dae98">
              På samma sätt är det om jag berömmer en kollega för tydlighet.
              Det kan jag göra med Tasso. Ni har aldrig varit otydliga i den
              här frågan. Det har jag aldrig beskyllt er för. Men jag har för
              den skull inte sagt att Moderaterna är otydliga, även om jag kanske
              i dag tycker att de är otydliga i den här frågan. Man säger inget
              om någon annan för att man säger något om det här fenomenet. På
              samma sätt har jag gjort i anförandet i dag. Jag har lyft fram
              något som jag tycker är väldigt viktigt. Men för den skull har
              jag inte åsidosatt några andra relationer eller barn.
            </seg>
          </u>
          <note type="speaker" n="514e5e2c">
            Anf. 9 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-2" n="e6c51bf8">
            <seg n="09c2b515">
              Fru talman! Nu har inte Yvonne Andersson någon repliktid kvar.
              Men hon har möjlighet att sätta upp sig på talarlistan och kanske
              ge oss ytterligare svar och förklaringar.
            </seg>
            <seg n="e6f1df5d">
              Problemet med Kristdemokraternas ställning i den här frågan är
              att Yvonne Andersson påstår att man ser även till andra barn men
              att man här inte har tagit med dem. Jag har försökt att leta,
              leta och leta. Jag har inte hört Yvonne Andersson säga det i någon
              debatt. Jag har inte sett en enda motion från Kristdemokraterna
              i den här frågan. Det finns ingenting.
            </seg>
            <seg n="3541703e">
              Hur kan Yvonne Andersson ändå stå här och påstå att Kristdemokraterna
              stöder alla andra former och alla andra situationer som kan stärka
              barn när de aldrig någonsin har lyft fram dem? Det är vad jag
              tycker är allvarligt. När Yvonne Andersson använder barnen som
              slagträ i debatten får Kristdemokraterna också stå till svars
              för att de inte lyfter fram alla barn.
            </seg>
            <seg n="2201654e">
              Ni har inte lyft fram alla barn i ett enda annat sammanhang.
              Ni lyfter enbart fram de barn som tillkommer i heterosexuella
              familjer och de barn som har en mor och en far. Alla andra barn
              glömmer ni bort. Ni synliggör dem inte. De finns inte för er.
              Alltså ska de inte ha samma juridiska skydd och sociala skydd
              som andra barn har som har föräldrar som i dag skyddas i lagstiftningen.
            </seg>
            <seg n="0edc8d10">
              Det är ett problem att Kristdemokraterna utger sig för att vara
              någonting men i stället visar att de är någonting helt annat.
              De är inte barnens beskyddare number one . Det är tvärtom. De
              är vissa barns beskyddare medan de struntar i alla andra.
            </seg>
          </u>
          <note type="speaker" n="21003c74">
            Anf. 10 ANNIKA QARLSSON (c):
          </note>
          <u who="Q4769498" xml:id="i-3fcf3af71fa83d1a-0" n="fdfe5d6a">
            <seg n="a60e86aa">
              Fru talman! Det är heta känslor i de här frågorna. Rubriken är
              Äktenskap, partnerskap och samboende . Det finns många historier
              att berätta om de frågorna.
            </seg>
            <seg n="e66696d5">
              Vi kan se på äktenskapets historia. Äktenskapet är väl inte någonting
              som från början kom till för att beskydda några barn. Det handlade
              snarare om att slå ihop egendomar och se till att behålla makten
              inom vissa klaner, familjer eller vad det nu var. Äktenskap handlade
              länge om makt över pengar eller makt över kvinnor.
            </seg>
            <seg n="83dd0ee8">
              Trots dess mindre trevliga historia är familjen ett bra forum
              för barn att växa upp i. Därför tycker Centerpartiet att det är
              väldigt bra att öppna den möjligheten för fler. Centerpartiets
              ståndpunkt när det gäller könsneutral äktenskapslagstiftning har
              vi väl beskrivit i vårt särskilda yttrande nr 1 i betänkandet.
            </seg>
            <seg n="4f34007c">
              Det hade vi också till grund när vi för ett år sedan beslutade
              här i kammaren att tillkännage för regeringen att man skulle tillsätta
              en parlamentarisk utredning. Vi var många som var glada den dagen
              och tänkte: Yes! nu har vi kommit en bit på vägen. Man kan fundera
              så här inte riktigt ett år men ett bra tag efteråt: Vad hände
              sedan? Vart tog det vägen?
            </seg>
            <seg n="a81eb0da">
              I slutet av januari hade Bodström kommit till skott såtillvida
              att han tillsatte en ensamutredare som har ett uppdrag som ska
              presenteras våren 2007. Det var inte riktigt i linje med vad lagutskottet
              hade tagit ställning till och sagt att regeringen skulle göra.
              Då tänker man: Självklart kommer det en enig reaktion från ett
              enigt lagutskott som säger: Nu var det detta vi sade. Självklart
              måste regeringen också följa det.
            </seg>
            <seg n="a5181e74">
              Men så var inte fallet. Det var snarare tvärtom. Vi har två som
              har reservationer i dag. Men i deras reservationer handlar det
              mer om synpunkter på utredningen över huvud taget. Centerpartiet
              har tillsammans med Folkpartiet ett särskilt yttrande. Vi påpekar
              där att direktiven är i linje med hur vi tycker att det ska vara.
              Men regeringen har inte följt det uppdrag som riksdagen, Sverige
              högsta beslutande organ, har gett om hur det ska vara.
            </seg>
            <seg n="6283895e">
              Man blir lite fundersam. Jag har tagit fram anförandena från
              förra årets debatt för att se lite grann vad Socialdemokraterna
              sade i debatten. Det var väldigt mycket. Mina åtta minuters talartid
              räcker inte till att ta upp hela anförandet. Vi diskuterade bland
              annat hur lång tid det skulle ta. Vi hade lite diskussioner om
              att vi hade lite olika synpunkter. Det var viktigt att ha debatt
              i de olika partierna för att komma fram till ett ställningstagande.
            </seg>
            <seg n="6eb2adf6">
              De allra flesta partier är rätt tydliga i sina ställningstaganden,
              utom ett parti som både vill ha kakan och äta upp den. Det är
              Socialdemokraterna. Samtidigt som man var med på att man skulle
              ha en utredning vill man ändå inte riktigt se till att det blir
              någon fart i det. Det vittnar Bodströms agerande om när han tillsätter
              en ensamutredare som har drygt två år på sig.
            </seg>
            <seg n="83270dd1">
              När vi diskuterade tidsperspektiv sade Marianne Carlström i sin
              replik: Självklart kan man inte hasta i ett sådant arbete och
              göra det hur fort som helst, men det här är inte ett arbete som
              behöver ta åratal som skedde förr. Våren 2007 räknat från våren
              2004 är tre år. Till det kommer sedan remisstider för att därefter
              lägga fram ett förslag.
            </seg>
            <seg n="c4d78865">
              Självklart blir man lite fundersam. Vi var eniga för ett år sedan
              om att vi skulle ha en parlamentarisk utredning. Skillnaden mellan
              en ensamutredare och en parlamentarisk utredning är att i en parlamentarisk
              utredning finns alla partier representerade. Man måste någonstans
              ta till sig den erfarenhet och kunskap som finns och lagstiftningen
              runtomkring. Men man måste också ta ställning.
            </seg>
            <seg n="e3f3e62d">
              Där kan man inte gömma sig undan. Det finns också protokoll och
              en offentlighet om hur processen går framåt. Med en ensamutredare
              har man möjligheten att hela tiden hänvisa till det och säga:
              Vi har tillsatt en utredning. När man i de sammanhangen påstår
              sig vara progressiv, med och framme har man utredningen att hänvisa
              till.
            </seg>
            <seg n="c45b1999">
              Å andra sidan kan man också gömma sig bakom: Men vi har ju en
              utredning, och det tar lite tid. Hur känns det att sitta där som
              socialdemokrat och känna att man har Kristdemokraternas stöd i
              att det tar lite tid och att det är lite trögt? Jag har tonårsbarn
              hemma. Min bild av hela det här agerandet går att jämföra med
              en dokusåpa.
            </seg>
            <seg n="e489b6e3">
              Regeringen kan jämföras med tävlingsledningen som själv bestämmer
              och sätter regler. Den kastar in lite nya bollar lite här och
              där allteftersom spelet fortgår. När man känner: Whoops , nu är
              det på väg lite där! då kan man kasta in något lite här i stället.
            </seg>
            <seg n="a9c32bd2">
              Inte var det riktigt det jag tänkte mig den första tisdagen jag
              gick igenom draperiet in till kammaren och tog plats i Sveriges
              högsta beslutande organ. Jag ser fram emot lite svar från Marianne
              Carlström på det här området om hur man har resonerat och varför
              man gömmer sig bakom detta.
            </seg>
            <seg n="ae2656a6">
              I betänkandet har jag också en del motioner som handlar om bland
              annat bankers möjligheter att vara en del i ett förtryckande samhälle.
              I det har jag inte lyckats komma fram. Jag har förstått att det
              är motioner som har väckts många gånger, och de kommer säkert
              att väckas fler gånger. Den reservation jag vill yrka bifall till
              är nr 8.
            </seg>
            <seg n="8229ae99">
              Den handlar bland annat om människor som i dag har gemensamma
              lån men ändå väljer att skiljas. Då är det banken som avgör om
              de har rätt att skiljas från lånen eller inte. Jag har ett exempel
              på en kvinna som som tur var i gott samförstånd skiljde sig från
              sin man. Banken vägrade trots bodelning att skilja lånen åt. I
              sex år stod hon kvar som borgensman för lånet. När hon tillsammans
              med sin nya man ville bygga hus fick hon ordna fram en ny borgensman
              som gick in i hennes ställe för det förra lånet.
            </seg>
            <seg n="ae2a526e">
              Jag vet att det inte är helt enkelt och att det också får andra
              effekter. Men det skulle ha känts bra om man åtminstone börjat
              plocka upp frågorna och sett på vilket sätt man ska kunna gå in
              för att stärka den svagare parten i en sådan situation. Det ligger
              i sakens natur i det maktspel som finns mellan kvinnor och män,
              där kvinnor kanske har varit mer utsatta, att också ekonomin har
              en betydande del i det fortsatta förtrycket. Trots skilsmässa
              kommer man inte ifrån den biten.
            </seg>
          </u>
          <note type="speaker" n="9043c101">
            Anf. 11 MARIANNE CARLSTRÖM (s):
          </note>
          <u who="Q4942028" xml:id="i-f75d802114a5b93f-0" n="c9b87dde">
            <seg n="eb02a9c4">
              Fru talman! Vi människor är olika; det är det som gör livet spännande
              och oväntat. Vi väljer också att leva våra liv på olika sätt.
              Samhället förändras hela tiden, och vår syn på livet och våra
              värderingar ändras. Det är vår uppgift i riksdagen att anpassa
              lagstiftningen till dagens värderingar. I dag ska vi debattera
              äktenskap och partnerskap ett ämne som väcker känslor hos de flesta.
            </seg>
            <seg n="699f2853">
              Regeringen har nu beslutat om den utredning som vi debatterade
              här i kammaren för snart ett år sedan. Utredningen kommer att
              arbeta under två år med frågan. Under den tiden är det viktigt
              att vi alla deltar i de diskussioner som kommer att föras. Vi
              har ju också möjligheter att bidra till opinionsbildningen. Det
              finns en stor majoritet för att utreda och gå vidare med denna
              fråga. Men det finns också en avvikelse från den linjen, och en
              hel del detaljsynpunkter.
            </seg>
            <seg n="09c6a595">
              Flera här har tagit upp att det blev en enmansutredning. Om det
              vill jag bland annat säga att det kommer att vara två olika referensgrupper.
              Det kommer ju också, som alltid när det gäller en enmansutredning,
              att finnas sakkunniga och experter som kan knytas till utredningen.
              Jag tror att det här kan bli väldigt bra.
            </seg>
            <seg n="80db14e7">
              Är två år mycket? Vi vet ju alla att det tar tid med utredningar.
              Riksdagen kritiseras ofta för att vi har för kort tid numera.
              Förr satt utredningar väldigt länge kanske alldeles för länge
              många gånger. Men det är bra att det tar lite tid och att man
              får tillfälle att diskutera, debattera och driva opinion medan
              utredningarna pågår.
            </seg>
            <seg n="9a00b6ae">
              Det finns en massa reservationer 15 stycken till betänkandet.
              Jag ska inte kommentera alla i det här första anförandet. Moderaterna
              har synpunkter på direktiven till utredningen. De vill inte pröva
              att civiläktenskap ska inrättas. De har också andra utgångspunkter
              för utredningen än vad majoriteten har.
            </seg>
            <seg n="486d28c1">
              Kd har sin utgångspunkt i FN:s barnkonvention, och försöker i
              vanlig ordning ta monopol på begreppet barnens bästa. Det begreppet
              är inte entydigt. Vi vill alla barnens bästa, men vi agerar på
              olika sätt för att uppnå det. Ingen har tolkningsföreträde.
            </seg>
            <seg n="64597c26">
              Det är så lätt att säga barnens bästa. Men vad menar vi egentligen,
              och varför kan vi inte vara överens? Att vi alla vill barnens
              bästa kan ingen tvivla på. Det är viktigt hur vi ordnar det bra
              för barnen. Det finns inte en lösning, utan det finns många.
            </seg>
            <seg n="bf1371f8">
              Jag tror att det viktigaste är att vara älskad för den man är
              och att också få vara den som man är. Det är viktigt att få leva
              i trygghet, både emotionellt och materiellt, att ha bra vuxenkontakter,
              goda förebilder och god omvårdnad och att inte bli diskriminerad.
            </seg>
            <seg n="de898919">
              Den sexuella läggningen gör inte att barn mår dåligt. Vi vet
              också att barn till skilda föräldrar inte mår sämre än andra barn.
            </seg>
            <seg n="e1531976">
              Vad är en familj för kd? Det har jag funderat på mycket. För
              mig ser en familj väldigt olika ut. Jag har runtomkring mig människor
              homosexuella, vanliga familjer och splittrade familjer. Men i
              de allra flesta fall mår barnen väldigt bra. De har någon som
              bryr sig, och de har trygghet.
            </seg>
            <seg n="8ccba398">
              För oss socialdemokrater är alla barn lika viktiga. Det är självklart
              att vi slår vakt om familjen och om äktenskapet. Det gör alla
              goda medmänniskor. Men som politiker kan vi inte blunda för hur
              världen ser ut. Alla barn och alla vuxna har rätt till ett gott
              liv, och vi har rätt att bli respekterade för det sätt som vi
              väljer att leva våra liv på. Så är ju också kd ensamma i sin reservation.
              Jag yrkar avslag på den.
            </seg>
            <seg n="e79d8cf8">
              Det finns också en massa andra reservationer som jag väljer att
              inte kommentera här. Nästan alla reservationer var uppe förra
              gången som vi debatterade frågan. Vi har också gjort det hela
              ganska kort i betänkandet, och svarar med samma motivering som
              vi hade för ett år sedan.
            </seg>
          </u>
          <note n="5e0ee69c">
            Jag avslutar med att yrka avslag på samtliga reservationer och
            bifall till utskottets förslag i betänkandet.
          </note>
          <note type="speaker" n="99ef69ae">
            Anf. 12 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-3" n="ed2b1277">
            <seg n="d564d99a">
              Fru talman! Vi lever väl alla i det här samhället med olika typer
              av vänner och olika typer av familjer omkring oss. Jag har flera
              vänner och nära släktingar som har separerat, och jag har också
              flera vänner som lever i samkönade relationer med barn. Det är
              inte det som jag talar om. Jag uppskattar dem alla, och jag tror
              att det är viktigt att vi säkrar de nära relationerna på många
              olika sätt.
            </seg>
            <seg n="9b3f8a48">
              Men när vi talar om familj så talar vi om många olika familjer.
              Familjebegreppet är ett intressant begrepp som jag tror behöver
              problematiseras. Det är rätt komplext i det samhälle som vi lever
              i. Förr var en familj automatiskt de biologiskt kopplade banden
              mellan biologiska föräldrar och deras barn. Nu är det inte på
              samma sätt längre när vi använder familjebegreppet. Det gäller
              kanske snarare de relationer där folk lever tillsammans. Jag vet
              faktiskt inte, för jag har upptäckt att människor i samhället
              väljer sin familj. Det kan mycket väl vara föräldrar som lever
              på olika ställen och som är biologiskt förankrade. Andra kanske
              väljer att kalla det hushåll som man lever i för sin familj. Det
              är väldigt olika.
            </seg>
            <seg n="84e0bbbe">
              När jag i mitt anförande försökte sikta in mig på familjer och
              barnens bästa så var jag inte så ensidig att jag valde bort några
              barn eller vissa familjebildningar. Det är möjligt att mina meningsmotståndare
              i begreppet äktenskapsfrågan av hävd och gammal vana väljer att
              se med fördomar på mitt anförande. Men jag valde faktiskt inte
              att se det så.
            </seg>
            <seg n="03d8dd9b">
              I vilket fall som helst tror jag och det vill jag slå fast att
              en familj med biologisk förankring är oerhört viktigt för en människa.
              Jag tror också att det är viktigt med nära relationer.
            </seg>
          </u>
          <note type="speaker" n="1190fa74">
            Anf. 13 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-1" n="c9b87dde">
            <seg n="7a7b22f0">
              Fru talman! Det blev inte tid till någon riktig fråga här.
            </seg>
            <seg n="ec4e6885">
              Förr var det familjer, säger Yvonne Andersson. Om jag ser tillbaka
              på hur det ser ut i min släkt kan jag säga att det i min pappas
              familj fanns tre bröder. Så sades det, men de var inte biologiska
              bröder. Det var inte den biologiska mamman och så vidare. Det
              var alltså en väldig röra, men det var en familj. Det var en bra
              familj, och det har gått bra för samtliga barn. Så kan det se
              ut i en familj. I den här familjen har man slagit vakt om sina
              barn.
            </seg>
            <seg n="22bcdf73">
              Titta på hur det såg ut på landet! Man tog hand om varandras
              barn. Det kunde vara oäkta barn, som man sade på den tiden. Någon
              granne avled, och så tog man hand om det barnet också. Det fanns
              fosterbarn som så småningom räknades som biologiska barn.
            </seg>
            <seg n="6446a0f2">
              I dag, när vi har en helt annan familjebildning, så är det ännu
              viktigare att man fortsätter på samma sätt och slår vakt om barnen
              och skapar en trygghet för dem. Man måste ta hand om alla.
            </seg>
          </u>
          <note type="speaker" n="4525801c">
            Anf. 14 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-4" n="ed2b1277">
            <seg n="464a5a4a">
              Fru talman! Nu har vi ju inte så väldigt många samhällen där
              alla tar hand om alla. Marianne Carlström säger här från talarstolen
              att det inte är så att barn från splittrade förhållanden mår sämre
              än barn från stabila familjer. Då frågar jag: Var finns den kunskapen?
              Var finns den statistiken? Var finns den forskningen?
            </seg>
          </u>
          <note type="speaker" n="c3bfb8ce">
            Anf. 15 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-2" n="c9b87dde">
            <seg n="6a29b324">
              Fru talman! För ett år sedan, samma dag som vi hade den här debatten
              i kammaren, kom det en utredning som visade att barn till skilda
              föräldrar inte mår sämre än barn i familjer. Under den tid som
              jag satt i utredningen om huruvida homosexuella skulle få adoptera
              barn läste jag att det inte finns något som entydigt säger att
              barn till skilda föräldrar eller i splittrade familjer mår sämre.
              Det är inte familjebildningen som har betydelse, utan det är relationen,
              hur man tar hand om varandra, vilket stöd man får i familjen och
              i samhället.
            </seg>
            <seg n="0df987de">
              Nu handlar det om att tillåta ytterligare en typ av familjebildning
              som ska göra att man skapar en trygghet för barnen. Det tycker
              jag är viktigt. Det viktiga för de här barnen är ju att ha en
              rättslig trygghet samtidigt som man har en emotionell trygghet.
              Den kan bara vi här i Sveriges riksdag ge dem.
            </seg>
          </u>
          <note type="speaker" n="f2428bd2">
            Anf. 16 ANNIKA QARLSSON (c) replik:
          </note>
          <u who="Q4769498" xml:id="i-3fcf3af71fa83d1a-1" n="fdfe5d6a">
            <seg n="6980f09a">
              Fru talman! Detta är mycket intressant. Föregående replikskifte
              klargjorde en hel del. Det känns som om Marianne Carlström är
              rätt på det klara med vad hon tycker i den här frågan. Nu är det
              inte bara du som står för ert partis ståndpunkt. Någonstans känner
              jag att det är där som frågan fortfarande ligger. De allra flesta
              partier har tagit ställning för vad man tycker i den här frågan.
              Förra året fanns det inget klart ställningstagande. När kommer
              ett klart ställningstagande från Socialdemokraterna i frågan?
            </seg>
          </u>
          <note type="speaker" n="114f67d7">
            Anf. 17 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-3" n="c9b87dde">
            <seg n="4b67ae2f">
              Fru talman! Jag sade redan förra året att vi inte har diskuterat
              färdigt i den frågan. Det räcker inte att vi i vår riksdagsgrupp
              har en diskussion. Det här är en fråga för hela partiet. Vårt
              högsta beslutande organ är partikongressen. Vi har kongress i
              november. Nu har jag inte sett några kongressmotioner ännu. Det
              arbetar man med just nu, men jag kan nästan lova att den frågan
              kommer upp på kongressen. Man kan kanske vänta sig ett avgörande
              efter det. Det är vad jag hoppas på.
            </seg>
          </u>
          <note type="speaker" n="08cd1824">
            Anf. 18 ANNIKA QARLSSON (c) replik:
          </note>
          <u who="Q4769498" xml:id="i-3fcf3af71fa83d1a-2" n="fdfe5d6a">
            <seg n="8800f1f9">
              Fru talman! Det var intressant. Då avvaktar vi det.
            </seg>
            <seg n="76303740">
              Den andra biten som jag tog upp handlade om ekonomiska frågor
              som slår extra hårt mot kvinnor som har varit utsatta för misshandel,
              som behöver skilja sig eller lämna maken. I en motion har jag
              tagit upp försäkringar och skadestånd. Nu har vi tagit ställning
              för att skadeståndet inte ska vara med i bodelningen, och där
              har vi också en utredning som är på gång. Det känns mycket bra.
              Det var väldigt många motioner och väldigt många som tryckte på
              i den här frågan.
            </seg>
            <seg n="b282b665">
              I den här motionen tog jag också upp bankväsendet, och det har
              jag också en reservation om. Så fort man lyfter upp den frågan
              säger man: Oh, det är civilrättsliga avtal. Och det kan man inte
              göra någonting i, om, för, med och så. Jag tycker att det är lite
              spännande när man hör att det inte går att göra någonting åt saker
              och ting. Det är klart att det gör. Det är rätt intressant att
              fundera på vad det är som gömmer sig bakom när man säger att det
              inte går att göra någonting åt det. Ofta finns det en hel del
              strukturer i samhället som vi alla är uppväxta med och uppfostrade
              utifrån. Vi vet vår plats, och vi vet vad som gäller eller inte.
            </seg>
            <seg n="ad45bfd5">
              Jag kanske inte har exakt rätt lösning på hur det ska se ut,
              även om jag har målat upp det i min motion. Det borde ändå vara
              av intresse att titta på de här frågorna och se över det här.
              Jag möter många kvinnor. Jag tror att vi skulle kunna ha en heldag
              här där de paraderar förbi och talar om hur detta har fungerat
              för deras del. En sak är om man tittar på lagen och säger att
              det finns saker och ting som ska göra att kvinnor inte ska behöva
              hamna snett på grund av detta. Men när man möter alla kvinnor
              som trots allt gör det får man ju fundera på om det är kartan
              eller verkligheten vi ska gå efter för att försöka göra någonting
              åt detta. Hur ser du på det?
            </seg>
          </u>
          <note type="speaker" n="aa481a1c">
            Anf. 19 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-4" n="c9b87dde">
            <seg n="ca13a133">
              Fru talman! Svaret har ju Annika Qarlsson redan läst förstås.
              Det är samma som förra gången. Jag ska ärligt säga att det inte
              är någon fråga som jag har engagerat mig jättemycket i. Men trots
              allt har jag också varit ute mycket på kvinnojourer och träffat
              många kvinnor. Jag har aldrig mött någon som personligen har tagit
              upp detta med mig. Men jag kan lova att om det väcks ytterligare
              en motion i denna fråga, och det kan man nog lita på, ska jag
              titta på frågan lite noggrannare för egen del och se om jag kommer
              att övertygas ännu mer av experterna eller om jag kommer att följa
              Annika Qarlssons linje.
            </seg>
          </u>
          <note type="speaker" n="af3f62dd">
            Anf. 20 MARTIN ANDREASSON (fp) replik:
          </note>
          <u who="Q5556512" xml:id="i-89be4165f329818c-1" n="8f22d233">
            <seg n="598410d1">
              Fru talman! Jag vill ta vid där Annika Qarlsson inledde. Det
              gäller Socialdemokraternas syn på de olika konkreta frågorna som
              vi ska diskutera i detta betänkande. Jag citerade tidigare vad
              som står i Justitiedepartementets verksamhetsplan, nämligen att
              de familjerättsliga lagarna inte ska innebära en omotiverad särbehandling
              av homosexuella. Det är en princip som rimligtvis borde vägleda
              den nu sittande regeringen i dess arbete, får man förutsätta.
            </seg>
            <seg n="62103775">
              Annika Qarlsson tog upp Socialdemokraternas ståndpunkt i själva
              huvudfrågan om man ska ha en gemensam äktenskapslagstiftning eller
              inte. Den frågan tänker jag inte upprepa.
            </seg>
            <seg n="973ccabf">
              Men, fru talman, vi har ju ett antal andra frågor som är mycket
              viktiga så länge vi har separata lagstiftningar för äktenskap
              respektive partnerskap. Det gäller till exempel frågan om att
              det finns ett separat uppdrag för förrättande av borgerlig vigsel
              och ett annat av förrättande av partnerskap. Vi vet att nästan
              30 % av dem som är borgerliga vigselförrättare fortfarande inte
              förrättar partnerskapsceremonier tio år efter att partnerskapslagen
              kom till stånd.
            </seg>
            <seg n="5f759ca0">
              Vad anser Socialdemokraterna? Anser Socialdemokraterna att de
              olika bestämmelserna som i dag åstadkommer rättslig särbehandling
              när det gäller formerna och villkoren för ingående av partnerskap
              i förhållande till äktenskap ska utjämnas eller inte? Varför har
              Socialdemokraterna dröjt med att titta på denna fråga i fem år
              efter riksdagens tillkännagivande 2000?
            </seg>
          </u>
          <note type="speaker" n="e57a2689">
            Anf. 21 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-5" n="c9b87dde">
            <seg n="360157cc">
              Fru talman! Jag håller med om att detta har tagit tid. Det var
              en rad omständigheter som gjorde att det här inte kom fram i tid.
              Det måste ske i samband med ett nytt val. Det är ju då vi väljer
              partnerskaps- och vigselförrättare. Det borde ha gjorts före 2002
              om det skulle ha gällt i det valet. Nu gjorde det inte det, men
              nu kommer det, Martin Andreasson. I nästa val kommer det bara
              att utses vigsel- och partnerskapsförrättare. Det blir ett enda
              uppdrag. Där är vi helt eniga med departementet. Frågan är på
              väg till riksdagen, och det ser ut som om det finns en enighet
              hos en majoritet i lagutskottet och, förmodar jag, även hos riksdagens
              ledamöter.
            </seg>
          </u>
          <note type="speaker" n="ea9328fb">
            Anf. 22 MARTIN ANDREASSON (fp) replik:
          </note>
          <u who="Q5556512" xml:id="i-89be4165f329818c-2" n="8f22d233">
            <seg n="1e25555a">
              Fru talman! Den här frågan är ju en följetong. Riksdagens tillkännagivande
              kom 2000, men redan sommaren 2003 meddelade justitieminister Thomas
              Bodström i ett frågesvar till riksdagen att han hade tagit initiativ
              till en lagändring för att göra partnerskapsförrättare och vigselförrättare
              till ett gemensamt uppdrag. Han räknade med att en departementspromemoria
              om denna fråga skulle vara färdig före 2003 års utgång. Det står
              att läsa i detta frågesvar som överlämnades för nästan två år
              sedan.
            </seg>
            <seg n="b586e7ab">
              Nu är det tredje gången som Socialdemokraterna säger att det
              har tagit lite tid, men nu lovar man att man äntligen ska komma
              till skott. Frågan är vad det är som gör att det här beskedet
              är mer värt än de två tidigare. Och förresten, Marianne Carlström,
              vart tog den där departementspromemorian vägen?
            </seg>
          </u>
          <note type="speaker" n="83e56bb3">
            Anf. 23 MARIANNE CARLSTRÖM (s) replik:
          </note>
          <u who="Q4942028" xml:id="i-f75d802114a5b93f-6" n="c9b87dde">
            <seg n="17b47613">
              Fru talman! 2003 hände det ändå ingenting, för det är ju inte
              förrän 2006 som det ska utses nya förrättare. Det är ju fyraårsmandat
              för dem också. Och som jag sade: Lagändringen är på väg! Den kommer
              att ligga på riksdagens bord i dagarna, och vi får möjlighet att
              besluta om den frågan. Det finns ju enighet om den.
            </seg>
            <seg n="a33fa7b6">
              Att det har tagit så här lång tid kan också bero på att varje
              gång vi står här i lagutskottet så talas det om nya utredningar,
              och man vill i princip ha allt nu. Men vi har inte de resurserna.
              Departementet har inte de resurserna att man kan ta fram varenda
              lagstiftning direkt. Det innebär ju ganska mycket arbete, och
              vi har en hel del stora ärenden. Då räcker varken tiden eller
              pengarna till.
            </seg>
          </u>
          <note type="speaker" n="02de4f9f">
            Anf. 24 GUNVOR G ERICSON (mp):
          </note>
          <u who="unknown" xml:id="i-a0b480127e423a0c-0" n="e63e77ea">
            <seg n="342c60a5">
              Fru talman! Miljöpartiet har inte några särskilda yttranden eller
              reservationer i betänkandet, vilket vi troligen hade haft om vi
              hade haft den möjligheten, men det beror ju på att vi inte har
              någon ordinarie ledamot i utskottet.
            </seg>
            <seg n="99e786b7">
              Rätten att ingå äktenskap är en mänsklig rättighet. Det kan man
              se i artikel 12 i Europakonventionen om de mänskliga rättigheterna.
              Då är det ganska självklart att vissa människor inte ska undantas
              på grund av sexuell läggning. Från Miljöpartiets sida tycker vi
              att det är bra att det nu äntligen tillsatts en utredning om en
              könsneutral äktenskapslag. Vårt parti har redan tagit ställning,
              också på partikongresser, för flera år sedan.
            </seg>
            <seg n="6ade7035">
              Sedan går jag över till den fråga som har debatterats ganska
              mycket av tidigare talare. Jag tycker att det borde ha varit en
              parlamentarisk utredning, men nu är det viktiga att utredningen
              kommer fram med resultat. Formerna för utredningens tillsättande
              får tas upp i KU.
            </seg>
            <seg n="dfe4583d">
              Många av de motionsyrkanden som betänkandet behandlar kommer
              upp i den här utredningen, men låt mig ändå peka på några av Miljöpartiets
              ställningstaganden.
            </seg>
            <seg n="b6aa1288">
              För Miljöpartiet är den enda skillnaden mellan homosexuella och
              heterosexuella att homosexuella föredrar en person av samma kön.
              Det är samma form av kärlek, vänskap, respekt, omsorg, lojalitet
              och ömhet i ett sådant förhållande som när det gäller heterosexuella.
              Att i lagstiftningen ha äktenskap och registrerat partnerskap
              är en diskriminerande skillnad, och det är det vi vill få bort,
              förhoppningsvis ganska snart.
            </seg>
            <seg n="6e6bd904">
              Som ett led i strävan att nå en icke-diskriminerande lagstiftning
              är det i dag fullt berättigat att kräva en äktenskapslag som gäller
              lika för alla, oavsett sexuell läggning och könstillhörighet.
              Partnerskapslagen var ett historiskt viktigt stort steg i arbetet,
              men fyller i dag inte samma funktion. Den blir i stället en tydlig
              fingervisning om hur lagstiftningen skiljer på heterosexuella
              och homosexuella. Partnerskap ses ju alltjämt som ett andra klassens
              äktenskap, och så ska det inte vara. Miljöpartiet anser att det
              inte finns några sakliga motiv längre att behålla nuvarande ordning.
              Partnerskapslagen bör därför avskaffas, och i stället bör en könsneutral
              äktenskapslag införas.
            </seg>
            <seg n="7f2171ae">
              Människor med samma kön får i dag inte manifestera sin kärlek
              eller ge varandra ett löfte med åtföljande rättsligt skydd som
              andra i lika stor utsträckning. Svenska kyrkan viger inte homosexuella
              på samma sätt som heterosexuella. Detta system är förlegat. Staten
              och kyrkan är numera skilda från varandra, och det är dags att
              ta konsekvenserna av detta fullt ut. Att införa lagar mot diskriminering
              på grund av sexuell läggning eller könsidentitet är bara meningsfullt
              till en viss gräns om man samtidigt har kvar system som är institutionellt
              eller strukturellt diskriminerande, och det menar vi att dagens
              system är.
            </seg>
            <seg n="b34f4cbf">
              Barn som växer upp i stabila relationer, talar Kristdemokraterna
              om. De stabila relationerna finns oavsett föräldrarnas sexuella
              läggning. Varför lyfter kd upp stabila relationer i detta sammanhang
              när det handlar om könsneutralt äktenskap? Alla barn har lika
              värde, oavsett vilken familjeform de lever i!
            </seg>
            <seg n="284d3303">
              Miljöpartiet vill införa ett system med borgerlig vigsel: Två
              människor som vill vigas ska få samma civilrättsliga vigsel oavsett
              kön. Svenska kyrkans och andra samfunds vigselförrättande ska
              inte ha civilrättslig följd. Om enskilda trots allt vill ha en
              särskild ceremoni i samfund ska de naturligtvis få det, men det
              är deras ensak. Det ska inte hänga ihop med skapandet av ett civilstånd.
            </seg>
            <seg n="21e394f4">
              Både 2003 och 2004 har majoriteten i utskottet avslagit motioner
              men håller med om att det finns anledning att överväga frågan
              om huruvida samäganderätt borde kunna upplösas i en bodelning.
              Jag delar synen på att det behövs en översyn av samäganderättslagstiftningen.
              Det står också i betänkandet att det ska göras. Men vad har hänt,
              trots regeringens positiva uttalande? Jag ger en sista chans,
              men har det inte hänt något nästa år blir det en skarp votering.
              Det gäller även frågan om tidsfrist för bodelning. Det är mycket
              viktigt att när man väl har bestämt sig så ska inte den ena parten
              kunna obstruera.
            </seg>
            <seg n="76cc113d">
              Jag stöder även det Vänsterpartiet och Centern fört fram i reservation
              om att det alltid ska göras en uppdelning av lån som tagits för
              gemensamt bruk och att personligt betalningsansvar ska gälla för
              den make eller sambo som utnyttjar en gemensam kredit efter att
              äktenskapsskillnad har registrerats. Jag yrkar alltså bifall till
              reservation 8. Det är bra att Marianne nu öppnar för gehör för
              dessa synpunkter, för det är en viktig fråga. Många kommer till
              skada på grund av att man inte har haft möjlighet att bestämma
              att dela på dessa lån. Det är inte rimligt att vi i dagens Sverige
              ska ha ett system som värnar om de patriarkala strukturerna.
            </seg>
            <seg n="b2e6c437">
              Vidare anser jag att de socialt konstruerade könsrollerna hämmar
              både kvinnors och mäns möjligheter att forma sina liv. För att
              förändra detta anser jag att det krävs en ständigt pågående fri
              diskussion, inte minst här i riksdagen, och ett medvetandegörande
              om könsrollerna i skolan, familjen och samhället i stort. Kvinnor
              och män bemöts olika utifrån konstlade krav och förväntningar
              på sig själva och på varandra, bland annat på grund av stereotypa
              uppfattningar om könen. Detta försvårar för människor att utvecklas
              som fria individer. Den ojämställdhet vi ser i samhället i dag,
              där mannen är strukturellt överordnad kvinnan, beror bland annat
              på konstruerade könsnormer. Jämställdhet är när alla människor,
              oavsett kön, är fria att göra sina livsval utan att begränsas
              av könsnormerna. Det krävs radikala förändringar i samhället och
              ökad acceptans för människor som utan att skada andra väljer att
              bryta mot normer och konventioner.
            </seg>
            <seg n="a63fe031">
              Därutöver anser jag att sexifieringen i medier och reklam måste
              stoppas. Det tror jag vi alla kan vara överens om i den här kammaren.
              Det schabloniserade skönhetsideal för kvinnor och män som förmedlas
              via medierna och modeindustrin behöver ifrågasättas och diskuteras.
              Det kan göras dels genom konsumentmakt och upplysning, dels genom
              att ge granskning av reklam och medier hårda och klara direktiv.
            </seg>
          </u>
          <note type="speaker" n="56b98d89">
            Anf. 25 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-5" n="ed2b1277">
            <seg n="44e42e42">
              Fru talman! Varför lyfter Kristdemokraterna upp stabila relationer
              enbart i detta sammanhang? frågar Gunvor G Ericson. Hur kan man
              ställa en sådan fråga? Lyfter vi inte upp vikten av stabila relationer
              i väldigt många sammanhang? Det är viktigt för oss.
            </seg>
            <seg n="c9b2375a">
              Vi talar om stabila relationer, och man talar om diskriminering
              och så vidare. Det är inte diskriminering för att man vidhåller
              att det finns vissa fenomen som kan ha olika namn och olika innehåll.
              Vi talar om stabila relationer. Jag tycker att det helt enkelt
              är önskvärt att en man och en kvinna som förorsakar ett barns
              tillblivelse också gemensamt tar ansvar för barnet. Det tycker
              jag är önskvärt.
            </seg>
            <seg n="8c9b7aa2">
              Sedan går det inte alltid av skilda anledningar, och då får man
              självklart lösa det och stödja de möjligheter som finns för att
              hitta det som är bäst för barnet. Det är dock ingenting som hindrar
              att man i dessa sammanhang har ett önskestråk om stabila relationer
              som ger trygghet.
            </seg>
            <seg n="2b83ea70">
              Nu sade Marianne Carlström, och jag befarar att Gunvor Ericson
              tycker detsamma, att det inte är familjerna som ger barnet trygghet
              utan att det är riksdagen och annat. Men vi tror på familjens
              uppgift, och vi kommer att säga det om och om igen. Jag tror också
              på den forskning som kommit fram till att familjen har ett oerhört
              stort ansvar för den grundtrygghet som ett barn får med sig.
            </seg>
            <seg n="d7e5f471">
              Vad menar Gunvor Ericson egentligen? Vad ska människor ha för
              ansvar för de barn de sätter till världen? Ska människor ha något
              ansvar över huvud taget?
            </seg>
          </u>
          <note type="speaker" n="c7eec500">
            Anf. 26 GUNVOR G ERICSON (mp) replik:
          </note>
          <u who="unknown" xml:id="i-a0b480127e423a0c-1" n="e63e77ea">
            <seg n="b63e064d">
              Fru talman! Det är intressant att höra hur ord läggs i ens mun.
              Yvonne väljer att ta upp ordet enbart, men så sade jag inte. I
              stället frågade jag varför man i just detta sammanhang väljer
              att lyfta upp stabila relationer. Eftersom det handlar om könsneutrala
              äktenskap är det som att indirekt säga att könsneutrala äktenskap
              inte är stabila relationer.
            </seg>
            <seg n="e46aeae8">
              För mig handlar det om relationer människor emellan, och det
              måste den sociala familjen kunna ta ansvar för. Men i juridisk
              mening, vilket är det som vi diskuterar här och nu, handlar det
              om lagstiftningen, och i den juridiska meningen har det, precis
              som Marianne också lyfte fram, inte funnits något säkerställt
              skydd utan man har behandlat människor olika beroende på sexuell
              läggning.
            </seg>
            <seg n="523d7fd6">
              Självklart finns det barn även i homosexuella familjer, och de
              måste även ha ett starkt juridiskt skydd. De har alldeles säkert
              en relation i familjen som gör att det finns en trygghet för barnet.
              När Yvonne Andersson sade att det är önskvärt att de som bildar
              familj och skapar dessa barn tar ansvar, tänkte jag för en kort
              stund: Oj, nu kanske Yvonne Andersson kan tänka sig att ett barn
              kan ha fler än två föräldrar. Detta har också diskuterats, alltså
              att det kan finnas fler än två juridiska föräldrar. I ett barns
              liv kan det nämligen även finnas sociala föräldrar, som tar minst
              lika stort ansvar som de biologiska föräldrarna, om inte mer.
            </seg>
          </u>
          <note type="speaker" n="c1e1e30b">
            Anf. 27 YVONNE ANDERSSON (kd) replik:
          </note>
          <u who="Q4935945" xml:id="i-08b102b2d6d144d1-6" n="ed2b1277">
            <seg n="b717c29a">
              Fru talman! Jag anser att de biologiska föräldrarna har ett ansvar
              för barnet som står över annat ansvar. Och jag anser fortfarande
              att man inte bara kan åsidosätta den biologiska kontakten och
              den biologiska familjen och säga att den ersätts av en social
              familj. Jag säger också att det kan vara önskvärt att den biologiska
              familjen även är den sociala familjen.
            </seg>
            <seg n="335f5eb3">
              Sedan säger Gunvor Ericson att man ska göra uppdraget till ett
              enda. Det har även andra anfört. Den diskussionen får vi ta senare,
              men jag kan redan nu presentera vår syn som är att man självklart
              ska respektera den religionsfrihet som finns i det här landet,
              som finns i vår grundlag. Den ska respekteras också när man har
              uppdrag som vigselförrättare eller partnerskapsförrättare. Därför
              ska detta naturligtvis inte göras till ett enda uppdrag, utan
              det ska finnas möjligheter att välja för den som förrättar uppdraget.
            </seg>
            <seg n="3542ae6c">
              Det hela beror ju på hur man ser på dessa frågor. För många har
              relationen mellan människor också ett slags andlig eller religiös
              innebörd, och då måste man ta hänsyn till det. Det är inte bara
              att driva frågan utifrån en enda linje. Man måste se bredden i
              frågorna, och då kan jag inte förstå varför vi från riksdagens
              sida ska komma med bestämmelse efter bestämmelse om hur det ska
              ske, i stället för att möta de problem och ändamål som behövs.
            </seg>
            <seg n="bab48c91">
              Slutligen vill jag säga att det är lätt att stå och tala om respekt
              för uppfattningar och respekt för människor. Jag skulle önska
              att vissa partier i kammaren också visade respekt för dem som
              inte står för de dominerande uppfattningarna.
            </seg>
          </u>
          <note type="speaker" n="535140f7">
            Anf. 28 GUNVOR G ERICSON (mp) replik:
          </note>
          <u who="unknown" xml:id="i-a0b480127e423a0c-2" n="e63e77ea">
            <seg n="451b694e">
              Fru talman! Efter det inlägget, när det talas om biologiskt ansvar,
              kan man ju fundera på om det även gäller adoption. Jag tror inte
              att Kristdemokraterna tycker det.
            </seg>
            <seg n="630caf34">
              Yvonne Andersson talar om särregler, att man inte ska behandlas
              lika beroende på om de som ingår ett äktenskap är av samma kön
              eller om de är av olika kön. Det är den juridiska frågan riksdagen
              har att besluta om. Om människor sedan på grund av sin tro vill
              låta viga sig i ett visst samfund ska de självfallet få göra det,
              men det är ingenting som vi behöver skapa juridiska regler för
              i riksdagen. Det juridiska äktenskapet ska vi besluta om genom
              lagar, och det har vi uppenbarligen väldigt olika uppfattningar
              om.
            </seg>
          </u>
          <note type="speaker" n="877b16ed">
            Anf. 29 JAN ERTSBORN (fp):
          </note>
          <u who="Q5718617" xml:id="i-153a7f326666e18e-0" n="4f622eb9">
            <seg n="08ed6553">
              Fru talman! Jag ska gå över till att tala lite ekonomi och juridik.
              I min advokatbyrå fick jag för ungefär tre år sedan besök av Berit,
              en 35 år gammal kvinna som varit gift i sju år och nu hamnat i
              en skilsmässosituation. När hon var 20 år gammal avled hennes
              far i en trafikolycka, och hon kom då att ta över faderns fritidshus
              i Bohuslän för övrigt byggt av farfar. Där hade hon lekt som barn
              och vistats varje sommar under ungdomsåren.
            </seg>
            <seg n="5d44eb1b">
              När hon sju år tidigare gifte sig handlade det om kärlek, lycka
              och passion, men inte om ekonomi och juridik. Ingen tog upp frågan
              om äktenskapsförord; det skrevs alltså inget äktenskapsförord.
              Hennes fråga till mig var: Måste jag nu i samband med skilsmässan
              dela med mig av fritidshuset till min man? Med dagens lagstiftning
              var det mycket enkelt för en advokat att svara på: Ja, den måste
              delas i två lika delar.
            </seg>
            <seg n="596fb61e">
              Hon hade en fråga till. Hennes man hade studerat vid Chalmers
              och blivit färdig precis innan de gifte sig. Han hade en studiemedelsskuld
              på ungefär 200 000 när skilsmässan kom. Hennes fråga var om de
              också måste dela på skulden. Även på den frågan var svaret från
              advokaten enkelt: Ja, mannen har rätt att kräva täckning för sin
              skuld med de 200 000 kronorna. Vi tar det ur fastigheten, för
              det är den dominerande tillgången. Resten av värdet av fastigheten
              delas i två lika delar. Hon fick alltså inte ens behålla hälften
              av sin farfars stuga.
            </seg>
            <seg n="48858dca">
              Jag tror att alla som hör detta inser att vi måste ändra reglerna
              om hur man delar egendom i samband med skilsmässa. Jag läser också
              in det i utskottsmajoritetens svar på motionen, där man hänvisar
              till en arbetsgrupp bestående av professorer i juridik som har
              ett uppdrag av Nordiska rådet att harmonisera lagstiftningen på
              det här området.
            </seg>
            <seg n="85dc6c96">
              Men hur länge ska vi vänta? Hur många Berit ska behöva dela med
              sig av sin egendom på det viset? Jag hade hoppats på en annan
              behandling av motionen och att vi nu åtminstone skulle kunnat
              gå in i en utredning om att ändra på likadelningsprincipen eller
              ändra på reglerna kring enskild egendom. Tyvärr får vi väl vänta
              något år till, eller kanske handlar det om flera år.
            </seg>
            <seg n="a67d1c5e">
              En annan sak jag tänkte ta upp gäller tidsfristerna vid bodelningar.
              För ett antal år sedan kom en man och begärde att få en bodelningsförrättare
              utsedd 26 år efter det att skilsmässan var ett faktum. Ärendet
              drevs till Högsta domstolen som sade nej. Det hade gått för lång
              tid. Det var naturligtvis bra att de kom till det resultatet.
              En tid därefter kom en annan man, och då hade det endast gått
              nio år efter skilsmässan. I det fallet sade Högsta domstolen okej
              och tillsatte en bodelningsförrättare. Det blev alltså en bodelning.
            </seg>
            <seg n="a3889d18">
              Som alla känner till finns det inga lagregler om den här tidsgränsen,
              men praxis har alltså visat att någonstans mellan 9 och 26 år
              är vad som gäller. Vi måste som lagstiftare bestämma oss och lägga
              in en tidsfrist. Var den sedan ska ligga har jag själv ännu inte
              tagit ställning till.
            </seg>
            <seg n="c5c1aa57">
              Vi kan jämföra med sambolagstiftningen. Där har vi lagt in en
              tidsfrist på ett år efter upphörandet av samboendet. Det är en
              ganska kort tid, men att i äktenskap ha nio år eller mer tycker
              jag är lång tid.
            </seg>
            <seg n="9181d848">
              Tyvärr får vi väl inte igenom den här reservationen heller. Jag
              förstod inte riktigt Miljöpartiets inställning i detta, men Vänsterns
              och Socialdemokraternas känner vi till. Jag hoppas att Miljöpartiet
              tänker stödja den här reservationen. Jag avslutar med att yrka
              bifall till reservation nr 10 om tidsfrister för bodelning och
              reservation nr 14 om egendomsförhållanden.
            </seg>
          </u>
          <note type="speaker" n="1079a156">
            Anf. 30 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-3" n="e6c51bf8">
            <seg n="39ab7ca0">
              Fru talman! Jag tänkte bara kommentera den viktiga fråga som
              Jan Ertsborn tar upp, nämligen tidsfristerna vid bodelning. Jag
              gör mig till språkrör för majoriteten i utskottet: Vi tycker faktiskt
              precis så som Jan Ertsborn lyfter fram. Det står också tydligt
              i utskottets betänkandet att utskottet inte har någon annan uppfattning
              än motionärerna vad gäller den frågan. Vi förutsätter att man
              från departementet kommer att vidta åtgärder. Jag tycker att det
              är viktigt att Jan Ertsborn lyfte upp jämförelsen med sambolagen.
              Där finns det en sådan tydlig bestämmelse.
            </seg>
            <seg n="91947b3c">
              När man läser i utskottets betänkande ser man att majoriteten
              inte har någon annan uppfattning.
            </seg>
          </u>
          <note type="speaker" n="43f4cb19">
            Anf. 31 JAN ERTSBORN (fp) replik:
          </note>
          <u who="Q5718617" xml:id="i-153a7f326666e18e-1" n="4f622eb9">
            <seg n="69d8ad2a">
              Fru talman! Det är naturligtvis mycket glädjande att konstatera
              att vi är på samma linje, att vi har samma mål. Den fråga som
              kvarstår gäller medlet. Vi har sett ett antal skrivningar i olika
              betänkanden där utskottet förutsätter att regeringen gör vissa
              saker. Från oppositionens sida är vi inte nöjda med de skrivningarna.
              Vi vill ha till stånd tillkännagivanden, och vi vill faktiskt
              också att regeringen följer dem.
            </seg>
          </u>
          <note type="speaker" n="40bad661">
            Anf. 32 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-4" n="e6c51bf8">
            <seg n="09f8524f">
              Fru talman! Självklart vore det bra om regeringen kunde följa
              alla tillkännagivanden och uppmaningar som riksdagen lämnar till
              regeringen. Men om vi skulle få igenom alla våra krav tror jag
              att vi skulle få se inte bara delar av Drottninggatan och Rosenbad
              som departement utan kanske hela Helsingforss innerstad som utredningsdepartement.
            </seg>
            <seg n="bdbd97e3">
              Jag håller i sak med Folkpartiet och Jan Ertsborn. Men till saken
              hör det jag lyfte upp i en tidigare debatt i förra veckan. När
              vi som ingår i ett samarbete med regeringen ser vilken enorm dagordning
              som finns och hur många punkter det är som ska utredas har vi
              full förståelse för att en prioritering måste göras. Det är med
              den utgångspunkten som vi från Vänsterpartiet inte har velat gå
              fram med ett tillkännagivande i frågan, trots att vi tycker att
              den är så otroligt viktig. I det här fallet tror jag dessvärre
              inte att ett tillkännagivande skulle snabba på det hela. Tyvärr.
            </seg>
          </u>
          <note type="speaker" n="4400976b">
            Anf. 33 JAN ERTSBORN (fp) replik:
          </note>
          <u who="Q5718617" xml:id="i-153a7f326666e18e-2" n="4f622eb9">
            <seg n="4672894a">
              Fru talman! Jag är tacksam för att vi har samma mål. Vi får väl
              diskutera medlen fortsättningsvis. Det är inte bara denna fråga,
              utan det här är en allmängiltig fråga.
            </seg>
          </u>
          <note type="speaker" n="40b7787f">
            Anf. 34 INGEMAR VÄNERLÖV (kd):
          </note>
          <u who="Q6032157" xml:id="i-f60c0f6c1c945107-0" n="e6950ec2">
            <seg n="0c227704">
              Fru talman! Att jag går upp i talarstolen beror på att när Tasso
              Stafilidis hade sin sista replik med Yvonne Andersson sade han
              att Yvonne inte kunde svara, men han tyckte att det skulle vara
              intressant att få något ytterligare sagt i den här frågan.
            </seg>
            <seg n="01ffc4a3">
              Jag har tittat i arkivet och tagit fram mitt anförande från den
              9 februari då betänkandet Barn och föräldrar var uppe.
            </seg>
            <seg n="3fe957d3">
              Någon har sagt att lögnen är ett utmärkt propagandavapen om man
              upprepa den tillräckligt ofta. Tyvärr verkar det vara så att Tasso
              Stafilidis har kört fast i tanken att Kristdemokraterna osynliggör
              homosexuella familjer och barn i dessa sammanhang. Det förekommer
              ofta. Gång på gång hör vi detta sägas.
            </seg>
            <seg n="dc87fa10">
              Jag vill läsa upp några få rader ur ett anförande jag hade den
              9 februari: Låt mig slå fast, för undvikande av missförstånd,
              att det inte finns några fullkomliga eller perfekta förhållanden
              i heterosexuella sammanhang. Säkert finns det heterosexuella föräldrar
              som är mindre lämpliga i sin föräldraroll. Dessa har på ett naturligt
              sätt blivit föräldrar och måste, för barnens skull, få den hjälp
              och det stöd de behöver.
            </seg>
            <seg n="ee03f9c5">
              Nu är det meningen att Tasso ska lyssna lite extra: Det är inte
              obekant för någon att det i homosexuella sammanhang, i homosexuella
              familjer, finns barn. Oavsett om de har kommit till genom insemination
              utomlands eller på annat sätt och oavsett vem som råkar vara mamma,
              pappa eller vårdnadshavare ska givetvis dessa barn ha samma stöd
              och hjälp som alla andra barn.
            </seg>
            <seg n="8f628b2e">
              Sedan nämnde jag följande: Det är stor skillnad mellan att hjälpa
              och stödja olika sorters existerande familjer och att vara med
              och med lagens hjälp skapa familjer i vilka vi vet att det är
              större risk för barnen att de inte får den trygghet och stabilitet
              som de behöver för att utvecklas och mogna.
            </seg>
            <seg n="e6704803">
              Fru talman! Jag vill mena att i det anförandet den 9 februari
              lyfte Kristdemokraterna fram det faktum att det finns homosexuella
              familjer och att det finns barn i homosexuella familjer. Det har
              förts till riksdagens protokoll. Vem som helst kan läsa där.
            </seg>
          </u>
          <note type="speaker" n="ebd09579">
            Anf. 35 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-5" n="e6c51bf8">
            <seg n="113de11f">
              Fru talman! Det var kvickt av Ingemar Vänerlöv att springa upp
              på sitt rum och hämta sitt anförande. Det är överraskande att
              Ingemar Vänerlöv tar över frågan från Yvonne Andersson, som jag
              ställde frågan till.
            </seg>
            <seg n="8e3b44f4">
              Vi kommer dock inte ifrån att oavsett vad Ingemar Vänerlöv sade
              i sitt anförande jag kommer ihåg vad Ingemar Vänerlöv sade: samma
              stöd och hjälp, med lagens hjälp och så vidare har ni dock inte
              lagt fram ett enda förslag i riksdagen som bevisar att ni faktiskt
              står för det som ni tar upp. Kan Ingemar Vänerlöv peka på det
              i stället? I vilket motionsyrkande har Kristdemokraterna lyft
              upp barnen som lever med homosexuella föräldrar? I vilket motionsyrkande
              har Kristdemokraterna lyft upp de barn som tillkommer genom insemination
              med till exempel lesbiska kvinnor? Ni har inte lyft upp ett enda
              sådant konkret förslag. Det var det jag anmärkte på i Yvonne Anderssons
              anförande, Ingemar Vänerlöv, nämligen att ni fortsättningsvis
              inte kan använda barnen som ett slagträ och hänvisa till att ni
              faktiskt tycker att homosexuella ska ha lika rättigheter, att
              de är lika mycket värda, men att ni sedan i praktiken motarbetar
              vartenda ett de av förslag om likhet inför lagen som läggs på
              riksdagens bord.
            </seg>
            <seg n="2cb03b04">
              Fru talman! Jag vill också lyfta fram det Ingemar Vänerlöv tar
              upp, nämligen att vi inte med lagens hjälp ska skapa fler familjebildningar
              än de som vi redan har, alltså att vi inte med lagens hjälp ska
              tillåta homosexuella att prövas för adoption och lesbiska att
              få lov att inseminera. Men, Ingemar Vänerlöv, detta sker ändå.
              Vår skyldighet som lagstiftare är att se till att skapa en lagstiftning
              som ger de barn som ändå kommer till stånd, oavsett vad ni tycker,
              rätt och juridisk trygghet.
            </seg>
          </u>
          <note type="speaker" n="99c91cd4">
            Anf. 36 INGEMAR VÄNERLÖV (kd) replik:
          </note>
          <u who="Q6032157" xml:id="i-f60c0f6c1c945107-1" n="e6950ec2">
            <seg n="fa595fc1">
              Fru talman! Att jag gick upp, Tasso, beror endast på att det
              var jag som råkade hålla anförandet den 9 februari. Därför kändes
              det bra att läsa direkt ur det.
            </seg>
            <seg n="5add65f3">
              Vi har olika syn på familj och barn. När vi pratar om barnen
              är det barnens bästa vi utgår från. Det är från ett rent barnperspektiv.
              Vi utgår alltid från barnens bästa.
            </seg>
            <seg n="e749f1ab">
              Väldigt många debattörer här och dit hör även Tasso Stafilidis
              pratar hela tiden om vuxnas rättigheter och vuxenperspektivet.
            </seg>
            <seg n="9357b3c9">
              I betänkandet Barn och föräldrar var vi emot insemination, som
              det pratades om. Vi hävdar att vi inte vill lagstifta bort pappan.
              Man lagstiftar faktiskt bort pappan om man ska ha en sådan här
              lagstiftning som är föreslagen. Då säger någon: Det måste inte
              vara pappan, utan det kan vara en manlig förebild. Men man lagstiftar
              bort en manlig förebild också.
            </seg>
            <seg n="eee102da">
              Det är så otroligt märkligt. Tasso Stafilidis parti är väl det
              enda parti som begär kvotering när det gäller föräldraförsäkringen,
              pappaledighet och så vidare. Då är det plötsligt otroligt viktigt
              att pappan finns med. Men när det gäller insemination av lesbiska
              par verkar det som att det inte betyder någonting.
            </seg>
          </u>
          <note type="speaker" n="8ccb2d5b">
            Anf. 37 TASSO STAFILIDIS (v) replik:
          </note>
          <u who="Q6186607" xml:id="i-5a8ce029ffc894d8-0" n="e6c51bf8">
            <seg n="e8c1c7d5">
              Herr talman! Jag har inte lyft upp frågan ur ett vuxenperspektiv.
              Jag kan återigen påtala att det inte är någon mänsklig rättighet
              att få barn. Men det är inte ur den vinkeln som vi i Vänsterpartiet
              ser på frågan, utan vi öppnar våra ögon och öron, öppnar fönstret
              och tittar ut: Hur ser det ut? Jo, där ser vi mammor och pappor
              med sina barn, ensamstående med sina barn, två kvinnor med sina
              barn och två män med sina barn. Barns rättigheter måste gälla
              alla dessa barn.
            </seg>
            <seg n="1bbd576e">
              Utifrån det säger vi: Öppna ögonen, även ni kristdemokrater,
              och lyft fram även de barnen och de barnens rättigheter!
            </seg>
            <seg n="d83e236f">
              Det handlar inte om att vi i lagstiftningen skapar några möjligheter
              som inte redan finns tvärtom. Människor skaffar barn på olika
              sätt, men det handlar inte om att det är en mänsklig rättighet
              att skaffa barn utan om att människor gör det oavsett vad jag
              eller Ingemar Vänerlöv tycker. Då är det vår förbannade skyldighet
              här i riksdagen att se till att alla barn får ett likvärdigt skydd,
              ett likvärdigt socialt skydd, en social trygghet, med de föräldrar
              som barnen växer upp med. Det är det som ni motarbetar.
            </seg>
            <seg n="700f7e0e">
              Att Vänsterpartiet slåss för en kvotering i föräldraförsäkringen
              och så vidare är självklart, för vi vill att de människor som
              finns i barns omgivning också ska vara delaktiga så mycket som
              möjligt.
            </seg>
            <seg n="3cce137a">
              Den frågan handlar om något mycket svårt för Kristdemokraterna.
              Den handlar nämligen om en feministisk analys, som ni har väldigt
              svårt att begripa er på.
            </seg>
          </u>
          <note n="cd849e75" type="speaker">
            Anf. 38 FÖRSTE VICE TALMANNEN:
          </note>
          <u who="unknown" xml:id="i-386f2507abd8731e-0" n="e6c51bf8">
            <seg n="0d121cf0">
              Får jag bara erinra om att svordomar bör undvikas i replikerna.
            </seg>
          </u>
          <note type="speaker" n="5dfa8df2">
            Anf. 39 INGEMAR VÄNERLÖV (kd) replik:
          </note>
          <u who="Q6032157" xml:id="i-f60c0f6c1c945107-2" n="e6950ec2">
            <seg n="99be899d">
              Herr talman! Det är väl bara att konstatera, Tasso Stafilidis,
              att Kristdemokraterna och Vänsterpartiet har skilda utgångspunkter
              i dessa frågor. Vi hävdar, som jag sade, i alla sammanhang barnperspektivet,
              barnens bästa. Utifrån det vill vi, oavsett om det är barn i homosexuella
              familjer eller i andra familjer och andra sammanslutningar, att
              barn ska ha samma rättigheter, samma hjälp, samma stöd. Det får
              inte råda någon tvekan på den punkten.
            </seg>
            <seg n="72fe960c">
              Men när det gäller familjebildningar och så vidare anser vi att
              det bästa för ett barn är att växa upp med en mamma och en pappa.
              Sedan händer det ibland att det blir en skilsmässa och det kan
              bli så att barnet får växa upp bara med en mamma. Det kanske är
              att beklaga, men då ska barnet givetvis ha all hjälp och allt
              stöd, och mamman ska ha all hjälp och allt stöd som krävs för
              att kunna uppfostra ett eller flera barn.
            </seg>
            <seg n="f4343e31">
              Jag vet att Tasso Stafilidis inte har någon mer replik, men jag
              vill återigen poängtera detta inkonsekventa faktum att Vänsterpartiet
              vill att det ska ske insemination av lesbiska kvinnor, vilket
              betyder att pappan lagstiftas bort, samtidigt som man uttalar
              med kraft att det är väldigt viktigt att pappan tar sitt ansvar
              när barnen är små och är hemma mycket med barnen.
            </seg>
          </u>
          <note type="speaker" n="7308cc6d">
            Anf. 40 GUNVOR G ERICSON (mp):
          </note>
          <u who="unknown" xml:id="i-a0b480127e423a0c-3" n="e63e77ea">
            <seg n="f7794223">
              Herr talman! Eftersom jag fick frågan av Jan Ertsborn vad Miljöpartiets
              ståndpunkt var, tänkte jag att jag skulle förtydliga det som jag
              tog upp i mitt anförande tidigare.
            </seg>
            <seg n="ac6e404e">
              Jag delar uppfattningen att det behövs en översyn av samäganderättslagstiftningen
              och tidsfrist vid bodelning. Nu finns det positiva uttalanden
              i betänkandet, och jag delar reservanternas syn. Det gör även
              utskottsmajoriteten, i och med att man säger att man förväntar
              sig att regeringen åtgärdar detta.
            </seg>
            <seg n="06dd0a91">
              Som jag sade förut, ger jag nu detta en sista chans, men har
              det inte hänt någonting till nästa år blir det skarp votering.
            </seg>
          </u>
          <note type="speaker" n="fcd10f88">
            Anf. 41 TASSO STAFILIDIS (v):
          </note>
          <u who="Q6186607" xml:id="i-0cd9716b0872fd5a-6" n="e6c51bf8">
            <seg n="428886b0">
              Herr talman! Det är med anledning av Kristdemokraternas påståenden
              som jag känner mig tvungen att gå upp. Kristdemokraterna påstår
              att Vänsterpartiet skulle lagstifta bort pappor. Det är ett mycket
              märkligt påstående.
            </seg>
            <seg n="dbe22818">
              Jag tror inte att Kristdemokraterna har läst den motion som Vänsterpartiet
              lade i samband med allmänna motionstiden förra året och den motion
              som vi debatterade för några veckor sedan här i kammaren, nämligen
              den som handlar om assisterad befruktning. Där har Vänsterpartiet
              som enda parti under allmänna motionstiden på ett tydligt sätt
              skrivit ned hur vi vill att frågan ska regleras.
            </seg>
            <seg n="ba9cfe19">
              Det förslag som nu läggs på bordet i slutet på veckan, när regeringen
              kommer att besluta om det, handlar om att man tar ett första steg
              i den frågan. Och fortfarande, Kristdemokraterna och Ingemar Vänerlöv,
              ingår inte Vänsterpartiet i regeringen. Det är inte jag som är
              justitieminister. Hade jag fått lägga fram förslaget hade det
              kanske sett annorlunda ut. Jag tycker att det viktiga är att vi
              tar det steget och att det är ett första steg.
            </seg>
            <seg n="0ea0c256">
              Vill man veta vad Vänsterpartiet tycker i frågan ska man läsa
              våra förslag och inte titta enbart på de kompromisser som vi kommer
              fram till tillsammans med regeringen, som jag tycker är mycket
              bra kompromisser, i stället för ingenting alls.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="62014b84">
            8 § Insolvensrättsliga frågor
          </note>
          <note n="5e7962d4">
            Föredrogs
          </note>
          <note type="speaker" n="745fd156">
            Anf. 42 JOHAN LÖFSTRAND (s):
          </note>
          <note n="660b514b">
            Herr talman! Lagutskottets betänkande nr 15 kommer nu att debatteras.
            I betänkandet behandlas elva motionsyrkanden från den allmänna
            motionstiden 2004. Frågorna rör huvudsakligen insolvensrättsområdet.
            Därutöver behandlas ett motionsyrkande som gäller 2003 års reform
            av förmånsrättslagstiftningen. Motionen är väckt enligt 3 kap.
            13 § riksdagsordningen med anledning av händelse av större vikt.
          </note>
          <note n="b0337c7b">
            De motionsyrkanden som behandlas i betänkandet rör bland annat
            konkurser, skuldsanering, förmånsrättslagstiftningen, återtagandeförbehåll
            och skydd av skeppsvrak.
          </note>
          <u who="Q4563305" xml:id="i-b6f72bbc16cf5273-0" n="f803aede">
            <seg n="3776290f">
              Utskottet föreslår att riksdagen avslår samtliga motionsyrkanden.
              Det huvudsakliga skälet till detta är att man hänvisar till tidigare
              ställningstaganden.
            </seg>
            <seg n="d5d130cd">
              Med de orden lämnar jag ärendet till debattörerna.
            </seg>
          </u>
          <note n="acb407d9">
            I betänkandet finns tre reservationer.
          </note>
          <note type="speaker" n="14052998">
            Anf. 43 TASSO STAFILIDIS (v):
          </note>
          <u who="Q6186607" xml:id="i-0cd9716b0872fd5a-7" n="e6c51bf8">
            <seg n="6d602158">
              Herr talman! Varje vecka får jag brev eller mejl från personer
              som har fastnat i skuldträsket, och det är säkert flera här i
              kammaren som får det. Dessa människor har på grund av olika omständigheter
              råkat illa ut. Ofta har det varit småföretagare som har drabbats
              av konkurs. Ibland har de gått i borgen för någon annans lån som
              de sedan varit tvungna att stå för på grund av att banken brustit
              i sina rutiner och beviljat lån till någon som inte varit kreditvärdig.
              Ibland är det missbruk och andra personliga problem som har lett
              till att en person har dragit på sig stora skulder och betalningsanmärkningar
              med allt vad detta innebär. Alla dessa personer har trots sina
              varierande erfarenheter en sak gemensam. De riskerar att leva
              ett liv på i bästa fall existensminimum.
            </seg>
            <seg n="8d033624">
              I dag är det svårt att bli beviljad skuldsanering i Sverige.
              Det krävs att man själv har gjort i princip allt som står i ens
              makt för att få till stånd betalningsplaner med sina ofta många
              borgenärer. Fordringarna blir tillgångar i inkassobolagens verksamhet
              och säljs och köps medan gäldenären aldrig ges någon möjlighet
              till preskription.
            </seg>
            <seg n="00ee649a">
              I dag ska jag inte prata om hur man kan förbättra skuldsaneringsförfarandet
              genom att till exempel utöka möjligheterna för dessa människor
              att få tillgång till skuldsanering. Jag ska inte här ta upp de
              brister som jag kan se i Skuldsaneringsutredningens betänkande
              som heter Ett steg mot ett enklare och snabbare skuldsaneringsförfarande
              . Det är SOU 2004:81. Jag tänker nöja mig med att konstatera att
              betänkandet över huvud taget inte behandlar frågan om långtidsarbetslösa
              som beviljas skuldsanering och får ett arbete under tiden som
              denna pågår. Den frågan har alltså inte behandlats av utredningen.
            </seg>
            <seg n="ec2e72e1">
              Som lagstiftningen ser ut i dag kan borgenären ansöka om att
              beslutet om skuldsanering ändras eller helt upphävs om gäldenärens
              ekonomiska förhållanden väsentligt förbättras. Detta innebär i
              praktiken att borgenären får del av det överskott som kallas ökat
              betalningsutrymme.
            </seg>
            <seg n="f31d0a46">
              I betänkandet föreslås ingen ändring i denna del. Det tycker
              jag är synd, eftersom utskottet har valt att avslå min motion
              med hänvisning till just det pågående arbetet. Och det man bereder
              inom Regeringskansliet är ett betänkande som borde ha omfattat
              fler frågor, bland annat den om utformningen av betalningsplaner
              för dem som är arbetslösa.
            </seg>
            <seg n="a84786c7">
              Med hänvisning till detta, herr talman, vill jag yrka bifall
              till reservation nr 2 där jag tar upp det här.
            </seg>
            <seg n="e06ffcc8">
              Jag tycker att det är beklagligt att inte utskottets majoritet
              i den här frågan faktiskt har valt att titta lite mer på vad som
              tas upp i motionen. Det här saknas faktiskt helt och hållet i
              betänkandet, så det finns inget beredningsunderlag, så som vi
              ser det från Vänsterpartiet, för regeringen när det gäller att
              komma fram även i den här frågan, vilket vi så klart skulle önska.
            </seg>
            <seg n="d1070f5c">
              I övrigt, herr talman, står jag bakom förslaget i utskottets
              betänkande, och jag yrkar avslag på reservationerna.
            </seg>
          </u>
          <note type="speaker" n="64fc38c4">
            Anf. 44 RAIMO PÄRSSINEN (s):
          </note>
          <u who="Q3358814" xml:id="i-23e6fad2af59d603-0" n="146ff355">
            <seg n="20e799c9">
              Herr talman! Det är ett litet betänkande men viktiga frågor.
              Låt mig dock ta mig rätten att vara väldigt kort.
            </seg>
            <seg n="74760f08">
              Jag börjar med att yrka bifall till förslaget i betänkandet och
              avslag på samtliga reservationer. Sedan kommenterar jag reservationerna
              lite grann.
            </seg>
            <seg n="97273e3f">
              Centerpartiet uttrycker en farhåga i den första reservationen
              om att konkursförvaltarna inte på bästa sätt tar till vara borgenärernas
              rätt vid försäljning av fast egendom. Därför kräver man att det
              alltid ska anlitas en fastighetsmäklare vid dylik försäljning.
            </seg>
            <seg n="9232556e">
              I dag kan sådan försäljning ske på olika sätt och det gör den
              också bland annat med hjälp av fastighetsmäklare. Vi har ett fungerande
              system som inte bör begränsas av lagstiftning. Och vi ska komma
              ihåg att konkursförvaltaren är utsedd av tingsrätt och är, om
              jag tillåter mig uttrycket, övervakad av tillsynsmyndigheten som
              är placerad regionalt hos kronofogdemyndigheten. Och förvaltaren
              har ett direkt skadeståndsansvar gentemot uppdragsgivaren.
            </seg>
            <seg n="9a0484f2">
              Tasso Stafilidis tog upp frågan om skuldsanering och Vänsterpartiets
              reservation. Den fångas faktiskt upp i det pågående arbetet med
              att bereda Skuldsaneringsutredningens betänkande, det som redovisades
              i augusti 2004. Det finns massvis med frågor som är angelägna
              inom det området, men det finns ändå inget skäl för oss att här
              i dag föregripa det remissarbete och den beredning som pågår av
              utredningsförslaget. Jag vill påstå att det är det gängse arbetssätt
              som vi har här i riksdagen.
            </seg>
            <seg n="d912e1ff">
              Slutligen, herr talman, vill jag kort kommentera Folkpartiets
              reservation angående förmånsrättslagstiftningen. Vi tycker att
              vi ska låta tiden få gå och att den ska få utvisa. Det har vi
              sagt många gånger tidigare. Vi ska vänta in och se hur den nyligen
              genomförda förändringen av lagstiftningen i fråga om förmånsrätten
              verkar. Utvärdering ska göras, men den låter sig inte göras förrän
              det finns ett gott underlag för att underlaget i sig ska bli trovärdigt.
              Och vi kan inte ändra lagstiftningen enbart på grundval av den
              olycksaliga stormen i södra Sverige i vintras.
            </seg>
          </u>
          <note type="speaker" n="3f4107c5">
            Anf. 45 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-8" n="e6c51bf8">
            <seg n="7b085383">
              Herr talman! Det är glädjande att Raimo Pärssinen och Socialdemokraterna
              tror eller hävdar att den här frågan kommer att beredas under
              det arbete som pågår just nu. Det är framför allt det här som
              vi har varit väldigt kritiska mot från Vänsterpartiets sida, för
              när vi har läst själva betänkandet har vi inte hittat den här
              frågan över huvud taget. Så jag skulle vilja få någon form av
              lite skarpare garantier från Raimo Pärssinen och Socialdemokraterna,
              att de faktiskt lovar att se till att den här frågan kommer att
              inkluderas i det här beredningsarbetet, så att den inte trillar
              bort. Vi har ju just sett anledning att reservera oss eftersom
              den inte har funnits med någonstans.
            </seg>
            <seg n="0e18680d">
              Jag hoppas att Raimo Pärssinen har lite mer ingående information
              om detta och att han kanske här också kan lova riksdagen och oss
              i Vänsterpartiet att frågan kommer att få vara med.
            </seg>
          </u>
          <note type="speaker" n="7778ca19">
            Anf. 46 RAIMO PÄRSSINEN (s) replik:
          </note>
          <u who="Q3358814" xml:id="i-23e6fad2af59d603-1" n="146ff355">
            <seg n="19ba95df">
              Herr talman! Det är nästan så att jag känner mig frestad att
              säga att det kommer att bli väldigt många frågor som ska inrymmas
              i det här beredningsarbetet. Precis som Tasso Stafilidis sade
              tidigare är det många som sitter fast i skuldfällor. Det finns
              många aspekter att lägga in i detta också.
            </seg>
            <seg n="635aef47">
              Utredningsuppdraget var ju att utvärdera och se hur det fungerar
              och sedan också föreslå förändringar. Och här finns massvis med
              förslag som har kommit som handlar om kommunens roll, Konsumentverket,
              kronofogden och tingsrätten. Här är också ett avsnitt som handlar
              om betalningsplanen, hur den kan förändras och förbättras. Det
              handlar om uppsamlingskonto och så vidare. Ja, Tasso Stafilidis
              har säkert läst detta.
            </seg>
            <seg n="10147018">
              Men det finns också andra frågor som kommer att tas upp i den
              kommande beredningen. Jag kan inte direkt här säga att jag lovar
              att alla frågor kommer upp, men jag kommer personligen att se
              till att en del andra frågor också kommer upp när vi ska fortsätta
              arbetet med skuldsaneringslagen.
            </seg>
            <seg n="62fecc5a">
              Vi är många, Tasso, som, precis som du sade tidigare, har kontakt
              med folk som sitter illa till. Det kan handla om förbehållsbeloppet.
              Det kan också handla om vad som egentligen händer om man har gamla
              skulder och bor ensam men bildar ny familj och det kommer in andra
              aspekter som jag tycker är väldigt mänskliga och väldigt intressanta
              i det här fallet.
            </seg>
          </u>
          <note type="speaker" n="fc8ecac9">
            Anf. 47 TASSO STAFILIDIS (v) replik:
          </note>
          <u who="Q6186607" xml:id="i-0cd9716b0872fd5a-9" n="e6c51bf8">
            <seg n="f12f91ea">
              Herr talman! Ja, just den här specifika frågan handlar ju om
              huruvida en långtidsarbetslös person som har beviljats skuldsanering
              kan ta ett arbete under tiden. Vad är det som egentligen händer,
              och hur ser regelverket ut?
            </seg>
            <seg n="bdb1eb4f">
              Men jag tar ändå Raimo Pärssinen på orden och ser det som ett
              löfte, att Raimo Pärssinen kommer att se till att den här frågan
              inte glöms bort i utredningen. Och jag ska försöka göra allt jag
              kan själv. Men så länge reserverar vi oss, och så får vi se sedan
              vad som kommer att hända i frågan. Men jag är i alla fall nöjd
              med att Raimo Pärssinen tycker att den här frågan om de långtidsarbetslösa
              är väldigt viktig och ska prioriteras.
            </seg>
          </u>
          <note type="speaker" n="b3d30869">
            Anf. 48 RAIMO PÄRSSINEN (s) replik:
          </note>
          <u who="Q3358814" xml:id="i-23e6fad2af59d603-2" n="146ff355">
            <seg n="eaba6ef6">
              Herr talman! Då kan jag replikera Tasso Stafilidis och säga att
              det kan vara bra om han påminner oss om den här frågan.
            </seg>
            <seg n="e379f19c">
              Det finns egentligen inte anledning att titta på den specifika
              frågan i dag, men man kan fråga sig vad som händer om man har
              en skuld som man ska betala av och får ett jobb och bättre betalningsförmåga.
              Vad ska då hända med skulden? Det kan vägas på olika sätt. Skulden
              kanske betalas av fortare. Vi ska inte svara på det nu, Tasso
              Stafilidis. Men jag lovar att skuldsaneringslagen är en mycket
              intressant fråga. Det har vi även hört från Folkpartiet som har
              haft synpunkter på det tidigare i debatten. Låt oss med friskt
              mod och gott hjärta gå in i det arbetet!
            </seg>
          </u>
          <note type="speaker" n="33e291f3">
            Anf. 49 GUNVOR G ERICSON (mp):
          </note>
          <u who="unknown" xml:id="i-fc9a00463138bf18-1" n="e63e77ea">
            <seg n="0e933902">
              Herr talman! Miljöpartiet har inte några reservationer i det
              här betänkandet. Det beror på att vi inte har någon ordinarie
              ledamot i utskottet. Jag kommer nu att redogöra för Miljöpartiets
              ståndpunkter när det gäller de två viktigaste förslagen, skydd
              av skeppsvrak och förmånsrättslagstiftningen.
            </seg>
            <seg n="d584ddc2">
              Det är väldigt viktigt att värna det kulturarv som finns i de
              svenska vattnen. De vrak som är särskilt utsatta är förlista för
              mindre än hundra år sedan, vilket innebär att de saknar skydd
              enligt kulturminneslagen. Därmed står också lagen om ensamrätt
              till bärgning i direkt motsats till möjligheten att bevara och
              skydda ett vrak.
            </seg>
            <seg n="0dc74249">
              I andra länder finns en lagstiftning som innebär att alla vrak
              som kan betraktas som övergivna och ägarlösa tillhör staten. Det
              är för att förhindra plundring. Jag tycker att det är viktigt
              att vi inför en sådan lagstiftning i Sverige också för att ge
              möjlighet att från antikvarisk sida argumentera för det kulturhistoriska
              värdet i vraken, trots att de förlist för mindre än hundra år
              sedan.
            </seg>
            <seg n="a7bd1dcb">
              Kärnan till problemet är att det är lagligt att plundra eller
              bärga övergivna eller ägarlösa fartyg yngre än hundra år, så kallad
              ockupation. Eftersom alla sådana vrak ändå alltid faller inom
              statens ansvar vid miljöskada, bärgning etcetera är det rimligt
              att de också tillhör staten innan de plundrats.
            </seg>
            <seg n="9333aece">
              Vad innebär då detta för plundraren? Det innebär att all bärgning
              förbjuds om handlingar som utvisar att man äger fartyget eller
              har rätt att bärga föremål därifrån saknas. För Kustbevakningen
              blir det då mycket enkelt att ingripa på plats. För plundraren
              innebär det att han själv måste efterforska ägaren, ty om han
              misslyckas med detta ägs fartyget automatiskt av staten.
            </seg>
            <seg n="a42d6f0d">
              Lagutskottets majoritet anför som svar på denna motion att det
              inte anförs något i motionen som nu påkallar någon åtgärd från
              riksdagens sida. Jag delar inte alls den åsikten. Riksdagen skulle
              mycket väl kunna uttrycka en politisk vilja att förhindra vrakplundring
              och därmed förändra lagstiftningen i Sverige. Varför har inte
              Socialdemokraterna någon politisk vilja i denna fråga?
            </seg>
            <seg n="a6062c17">
              Ett stärkt skydd i kulturminneslagen i form av ett införande
              av att alla vrak som kan betraktas som övergivna eller ägarlösa
              övergår i statens ägo skulle ge möjligheter att från antikvarisk
              sida argumentera för det kulturhistoriska värdet även i dessa
              vrak, trots att de förlist för mindre än hundra år sedan. Om vi
              inte skapar detta utökade skydd riskerar vi att successivt förlora
              generationer av skeppsvrak. De utgör en betydelsefull del av vårt
              gemensamma kulturarv för vilket ansvaret delas av alla. Det är
              mycket viktigt att dessa övergivna vrak kommer i statlig ägo för
              att deras eventuella vetenskapliga eller kulturella värde ska
              kunna bedömas av universitet, högskolor och museer. Det är också
              lämpligt att länsstyrelserna får bestämma över vraken i respektive
              län så att det finns en möjlighet att driva seriösa projekt utifrån
              dem.
            </seg>
          </u>
          <note n="ed88024e">
            Jag yrkar bifall till motion Kr217 yrkande 3.
          </note>
          <u who="unknown" xml:id="i-559262d0f040529d-1" n="e63e77ea">
            <seg n="ad1e6c56">
              När det gäller förmånsrättslagstiftningen vet ni säkert vid det
              här laget att Miljöpartiet de gröna påtalat risken för småföretagare
              att få befintliga krediter indragna och svårigheter med att få
              lån på grund av den nya lagen. Vi stöder Folkpartiets reservation
              och instämmer i att det är angeläget att ompröva de ändringar
              i förmånsrättslagstiftningen som trädde i kraft vid årsskiftet.
            </seg>
          </u>
          <note type="speaker" n="6eb55b8f">
            Anf. 50 VIVIANN GERDIN (c):
          </note>
          <u who="Q4949860" xml:id="i-214bf41bf149a148-0" n="f1a321b2">
            <seg n="5a0251e6">
              Herr talman! Jag vill börja med att klarlägga Centerpartiets
              ställningstagande i betänkande 15 angående obeståndssituationer.
              Vi stöder utskottsmajoritetens förslag på alla punkter utom 1
              och 3. Som motivering till reservation 1 under rubriken Konkurs
              vill jag framföra följande skäl.
            </seg>
            <seg n="148620cd">
              En konkurs är alltid ett misslyckande. Om det är en personlig
              konkurs får det också allvarligare följder eftersom det inträder
              ett personligt ansvar för de obetalda skulderna. Det är skulder
              som kan följa den drabbade under en lång tid.
            </seg>
            <seg n="82a69c3d">
              Tingsrätten tar beslut om konkursen och utser även en förvaltare
              som sedan har ansvaret för konkursboet. I detta skede borde det
              vara viktigt för alla intressenter att de värderingar som görs
              av fast egendom och övriga tillgångar och som ska ligga till grund
              för att täcka de obetalda skulderna är tillförlitliga. Det ska
              inte råda något som helst tvivel om att värdet är marknadsanpassat.
            </seg>
            <seg n="5ff73778">
              Här finns det problem inbyggda i nuvarande system. Det förekommer
              i dag att värderingar av fast egendom kan uppvisa stora skillnader
              på flera hundra tusen, på mellan 500 000 och 1 miljon, mellan
              olika värderingsmän. Ett sätt att lösa problemet med stora spännvidder
              mellan värderarnas bedömningar vore att låta den öppna marknaden
              avgöra slutpriset. Genom att införa en skyldighet för kronofogdemyndigheten
              att all egendom till försäljning ska förmedlas via fastighetsmäklare
              ökar gäldenärernas förutsättning att göra rätt för sig. Försäljningen
              av fast egendom kan även ske på ett värdigare sätt. Fordringsägare
              som banker och andra borde också vara väldigt måna om att dagens
              regler förbättras.
            </seg>
            <seg n="5a435abe">
              Exekutiva auktioner kan vara bra för köparna och är bevisligen
              ett sätt att snabbt lösa de ekonomiska problemen. Många köpare
              gör klipp, men om vi ser till den konkursdrabbade och fordringsägarna
              borde försäljning av fast egendom inte ske via exekutiva auktioner.
              Konkursförvaltaren som företräder konkursboet borde för att höja
              intäkterna använda fastighetsmäklare, också i syfte att öka återbetalningsgraden
              till fordringsägarna.
            </seg>
            <seg n="8f7b92a2">
              Jag vill göra ett klarläggande vad gäller punkt 3. Jag vill redovisa
              att Centerpartiet ansluter sig till reservation 3. För att det
              inte ska råda något tvivel om var vi i Centerpartiet står vill
              jag säga att vi tidigare har motionerat och i kammaren påtalat
              att den nya förmånsrättslagstiftningen inte borde ha införts.
              Nu är den införd, och då bör den omprövas.
            </seg>
            <seg n="60a473d4">
              De nya bestämmelserna angående bankernas företagshypoteksregler
              som gäller med full kraft från den 1 januari 2005 har visat sig
              slå väldigt hårt. Speciellt nu efter den storm som har varit i
              södra Sverige kan vi se att det vi i Centerpartiet befarade tyvärr
              har besannats. Många har fått sina lån uppsagda, faktiskt bara
              två dagar efter det att deras skog har rasat.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="327e0f8f">
            9 § Allmänna motioner om inkomstskatter m.m.
          </note>
          <note n="5e7962d4">
            Föredrogs
          </note>
          <note type="speaker" n="1f414f92">
            Anf. 51 ULLA WESTER (s):
          </note>
          <u who="Q4990351" xml:id="i-3c8034621bd47459-0" n="e145c553">
            <seg n="263a8e4a">
              Herr talman! Det finns kanske de som lever i villfarelsen att
              skatteutskottets ledamöter uteslutande sysslar med siffror och
              tabeller. Jag tror att dagens debatter kommer att visa att så
              inte är fallet. Vi är nämligen oftast betydligt närmare vardagsfrågorna
              än verkligheten beskriven i diagramform.
            </seg>
            <seg n="b8043b8c">
              Skattefrågor angår ju alla och envar på många plan. Ytterst handlar
              skattepolitiken om hurdant samhälle vi vill ha och leva i. Därför
              finns det alltid mycket politik i det mesta som utskottet behandlar.
            </seg>
            <seg n="d4501ca0">
              Vi ska börja med motioner eller uttryckt på annat sätt förslag
              som är lagda av riksdagsledamöter enskilt eller tillsammans med
              kolleger och som i stort och smått handlar om inkomstbeskattningens
              utformning.
            </seg>
            <seg n="c0a3561a">
              Om jag har räknat rätt omfattar betänkandet så mycket som 94
              motioner vars innehåll sveper över vitt skilda områden från reseavdrag,
              studenters stipendier och avdrag för skattehjälp till hushållsnära
              tjänster och mycket mer.
            </seg>
            <seg n="6dd9beba">
              Ingenting som berör människor i vardagen är oviktigt. Detta till
              trots kommer inte alla de 94 motionerna att debatteras här i kammaren
              i dag. Det skulle nog vara att fresta både debattörers, åhörares
              och inte minst herr talmans tålamod väl mycket.
            </seg>
            <seg n="13effce7">
              Partierna väljer därför själva ut vad de finner mest angeläget
              att ta upp. Trots att inte alla förslag kommer att lyftas fram
              är jag ganska säker på att de olika partiernas värderingar och
              synsätt kommer att framträda tydligt och att samtliga motioner
              därmed, åtminstone indirekt, får en beskrivning och ett svar.
            </seg>
            <seg n="3053cddd">
              Vill man sedan efter debatten ändå veta mer finns ju alltid betänkande
              SkU19 att tillgå.
            </seg>
          </u>
          <note type="speaker" n="dfe0c6d1">
            Anf. 52 ULF SJÖSTEN (m):
          </note>
          <u who="Q6179028" xml:id="i-3d13b77733f3485a-0" n="f2f291d8">
            <seg n="ef0df9fb">
              Herr talman! Moderata samlingspartiet har haft och har en långsiktig
              vision vad gäller skattetrycket i Sverige. Vi vill sänka skattetrycket
              rejält. En förutsättning för en sådan sänkning är starka statsfinanser.
            </seg>
            <seg n="77e3ea6e">
              Grundproblemet i dag, herr talman, är att den enskildes vinst
              av att arbeta är liten. Nyttan av att arbeta i stället för att
              leva på bidrag är i dagsläget försumbar för många människor. Skatte-
              och bidragssystemen skapar fattigdomsfällor och ofrihet och berör
              människors trygghet i vardagen på ett påtagligt negativt sätt.
            </seg>
            <seg n="59726fdc">
              Moderaterna lägger förslag som minskar de marginaleffekter som
              skatte- och bidragssystemen i dag ger upphov till. Våra förslag
              om skattesänkning har flyttat fokus och riktar sig i dag i hög
              grad till människor med låga och medelhöga inkomster. Vårt arbetsavdrag
              bidrar till att minska marginalskatten och de samlade marginaleffekterna
              betydligt.
            </seg>
            <seg n="53760a76">
              För att stimulera utbildning vill vi på sikt avskaffa värnskatten.
              Vi vill också att den högsta marginalskatten inte ska överstiga
              50 %.
            </seg>
            <seg n="56f8acc1">
              I det korta perspektivet är det dock mest prioriterat att genomföra
              de skattesänkningar som har störst effekt på arbetsutbudet och
              den tillväxt som Sverige så innerligt väl behöver i dag.
            </seg>
            <seg n="673a0f6e">
              Herr talman! Behöver inte välfärden mer resurser för att behålla
              standarden, som Göran Persson säger för att försvara budskapet
              om höjda skatter under nästa mandatperiod?
            </seg>
            <seg n="995c439a">
              Nej, det är inte nödvändigt. I stället för att höja skatterna
              borde man fundera på hur dagens skatteintäkter kan användas mer
              effektivt. En alldeles färsk undersökning från Finansdepartementet
              visar till exempel att den svenska sjukvården skulle få 30 miljarder
              kronor mer per år om man får verksamheten att fungera bättre.
              30 miljarder kronor skulle räcka för att betala all sjukvård inom
              södra Älvsborgs sjukhus, som är beläget i Borås, i mer än tio
              år, herr talman.
            </seg>
            <seg n="6f8705f5">
              Att världens högsta skatter blir ännu högre är ingen hållbar
              lösning. Det finns andra vägar att gå. Den skatt som tas ut måste
              användas effektivare och möjligheten att öka skatteintäkterna
              måste stimuleras. Det sker tyvärr inte i tillräcklig utsträckning
              i dag av den socialdemokratiska regeringen.
            </seg>
            <seg n="97c6a9ee">
              Det vore intressant att från skatteutskottets socialdemokratiska
              ledamöter få ett besked om vilka skatter man avser att höja nästa
              år. Jag vet att skatteutskottets ordförande finns efter mig på
              talarlistan, så jag kanske kan få besked redan i inledningsanförandet
              i dag. Annars lär jag återkomma i frågan.
            </seg>
            <seg n="559aa41a">
              Herr talman! I det här betänkandet finns det också en annan viktig
              fråga som vi har debatterat här i kammaren ett antal gånger. Det
              är frågan om hushållstjänster. Det finns ett gemensamt borgerligt
              förslag om skattereduktion för hushållstjänster som utförs i hemmet
              för att bland annat göra en del av den arbetsmarknad som i dag
              tillhör den svarta, oredovisade sektorn vit men också för att
              skapa en rimlig trygghet för dem som i dag verkar i denna svarta,
              oredovisade verksamhet.
            </seg>
            <seg n="155da63e">
              Skälen för att införa denna skattereduktion är många, vilket
              man också har insett i vårt grannland Finland.
            </seg>
            <seg n="b2eac84f">
              Herr talman! Den moderata skattepolitiken är en politik för rättvisa.
              Den moderata skattepolitiken är en politik för makt över den egna
              vardagen. Den moderata skattepolitiken är en politik för ökad
              sysselsättning, något som Sverige verkligen behöver i dag med
              de arbetslöshetssiffror vi har.
            </seg>
            <seg n="6e2fef91">
              Den moderata politiken kommer att ge fler jobb, högre välfärd
              och trygghet i människors vardag.
            </seg>
          </u>
          <note n="82f7de01">
            Herr talman! Jag yrkar med detta bifall till reservation 1 i
            betänkandet.
          </note>
          <note type="speaker" n="0fa9fc43">
            Anf. 53 ANNA GRÖNLUND KRANTZ (fp):
          </note>
          <u who="Q4767056" xml:id="i-74e98a26f8184ed5-0" n="1d19c2ad">
            <seg n="2db8ee05">
              Herr talman! Vi ska som sagt debattera inkomstskatterna under
              den här första punkten som skatteutskottet har att behandla i
              dag. Det är en debatt som onekligen har tagit fart under de senaste
              månaderna. Vi är många som tror att inkomstskatterna kanske har
              nått vägs ände. De senaste veckorna har vi fått en ny debatt eftersom
              vi har en statsminister som tros vara beredd att höja dem.
            </seg>
            <seg n="38b4ce66">
              Man ska vara medveten om att trots att Sverige är ett av världens
              rikaste länder lever väldigt många svenskar på mycket knappa marginaler.
              Det är tyvärr så att lönen oftast är slut långt innan månaden
              är slut.
            </seg>
            <seg n="7e213f5b">
              Försäkringsbolaget Länsförsäkringar kom för några veckor sedan
              med en undersökning som visade att fyra av tio svenskar tvingas
              lämna sin bostad om deras inkomst minskar med 2 000 kr. Om inkomsten
              minskar med 3 000 kr kommer 54 % att vara tvingade att lämna sin
              bostad. Detta, herr talman, anser jag och Folkpartiet vara skrämmande
              siffror. Det visar att svenskarna inte har några marginaler.
            </seg>
            <seg n="8c078de6">
              Sedan 1950 har inkomsterna i landet mer än fördubblats. Vi har
              haft en otroligt positiv ekonomisk utveckling. Trots eller ska
              jag kanske säga på grund av att socialdemokratin har regerat 46
              av de 55 senaste åren kan man konstatera att väldigt många människor
              lever under stor ofrihet.
            </seg>
            <seg n="3f282feb">
              Marginalerna är, som sagt, knappa. Om kylen, bilen eller tv:n
              går sönder finns det inte utrymme för de oförutsedda utgifterna.
            </seg>
            <seg n="b5001042">
              Än färre svenskar har möjlighet att skapa sig nödvändiga marginaler
              för att klara av en inkomstsänkning som uppstår i form av sjukfrånvaro
              eller arbetslöshet. Att uppnå det som en tidigare finansminister,
              Anne Wibble, talade om, nämligen att alla svenskar skulle ha en
              årslön på banken är i det närmaste en utopi.
            </seg>
            <seg n="c1c09413">
              I det här läget är det enkelt att förorda skattesänkningar på
              det sätt som vi i Folkpartiet gör, men regeringen tycks välja
              att gå en annan väg. Det handlar då inte bara om att bibehålla
              den nuvarande skattenivån. Nu har vi fått höra att statsministern
              har gått längre och aviserar skattehöjningar för att klara vård
              och omsorg.
            </seg>
            <seg n="a9b02738">
              Visst är det lätt att hålla med statsministern om att välfärden
              står inför stora utmaningar, inte minst på grund av den åldrande
              befolkningen. Men statsministerns slutsats är inte den enda möjliga.
              Det visar även debatten inom socialdemokratin, skulle jag vilja
              påstå.
            </seg>
            <seg n="633c7839">
              Det socialdemokratiska finansborgarrådet i Helsingfors Annika
              Billström hamnar inte på samma linje som Persson utan mer på en
              folkpartistisk linje. I en debattartikel i DN skriver Annika Billström:
              Slutsatsen att det behövs höjda skatter för att klara vård och
              omsorg är förhastad. Det finns stora effektivitetsbrister i offentlig
              verksamhet.
            </seg>
            <seg n="26d81603">
              Hon skriver också: För att försvara välfärdsmodellen måste vi
              socialdemokrater alltid ha uttömt varje annan finansieringsmöjlighet
              före skattehöjningar. Vi ska också arbeta för att samhället vid
              varje tidpunkt tar ut rätt skatter, inte höga skatter.
            </seg>
            <seg n="fe90ec3e">
              Det ligger, mina vänner, oerhört mycket i Billströms artikel.
              Jag tycker att den är bland det mest intressanta jag läst på länge.
            </seg>
            <seg n="c9588ef5">
              Självklart ska vi gemensamt finansiera vården, skolan och omsorgen,
              men staten och kommunerna måste också effektivisera och prioritera.
              Ibland måste vi kanske till och med välja bort verksamhet. Ska
              vi klara av framtidens välfärd måste vi vara beredda att göra
              även de svåra prioriteringarna. Från Folkpartiets sida tror vi
              också att vissa inkomstskattesänkningar är nödvändiga för att
              klara vården, skolan och omsorgen.
            </seg>
            <seg n="004c8d15">
              Jag skulle vilja säga att det handlar om två principer. Den första
              är att det ska löna sig att arbeta.
            </seg>
            <seg n="b98c7419">
              Folkpartiet var ett av de partier som stod bakom den stora skattereformen
              1990/91. Där handlade det om att vi försökte hitta breda skattebaser
              och pressa ned skattesatserna. De flesta skulle bara betala kommunalskatten,
              som då låg kring 30 %.
            </seg>
            <seg n="56e6bbc9">
              Här ser vi ett stort problem. Låg- och medelinkomsttagare i Sverige
              beskattas i dag hårt på grund av att kommunalskatterna inte längre
              ligger kring 30 % i snitt utan högre. Därför har Folkpartiet i
              sitt alternativa budgetförslag lagt in ett förvärvsavdrag som
              innebär att man på kommunalskatten får göra ett avdrag på 5 %
              av inkomsterna upp till en summa på 220 000 kr. Detta gör att
              just den här gruppen människor låg- och medelinkomsttagare som
              i dag lever på knappa marginaler får lite mer utrymme i sin budget.
            </seg>
            <seg n="51638ea2">
              Den andra viktiga princip vi tycker att det är angeläget att
              värna är principen om hälften kvar: Vid en löneökning ska var
              och en kunna ha kvar åtminstone hälften av löneökningen när skatten
              väl är betald.
            </seg>
            <seg n="6e7d29b3">
              Vi ser i dag att den värnskatt vi har är ett brott mot den principen.
              Vi tycker därför att det är angeläget att avskaffa värnskatten
              så snart som möjligt och har finansierat detta i vårt budgetförslag
              inför år 2006.
            </seg>
            <seg n="4fad864a">
              Att det ska löna sig att arbeta är fortfarande den linje som
              Folkpartiet står bakom, den linje som rådde i 1990/91 års skattereform.
            </seg>
            <seg n="657a55c8">
              Herr talman! I detta betänkande om inkomstskatterna finns också,
              som Ulf Sjösten tidigare sade, ett gemensamt alliansförslag om
              sänkt skatt på hushållstjänster. Jag tänker dock inte beröra det
              mer eftersom min talartid är ute och vi har många ärenden att
              debattera i dag.
            </seg>
            <seg n="4dec99f1">
              Jag vill avsluta med att yrka bifall till reservation 2. Givetvis
              står jag bakom Folkpartiets och alliansens samtliga reservationer.
            </seg>
          </u>
          <note type="speaker" n="1bea0b36">
            Anf. 54 PER LANDGREN (kd):
          </note>
          <u who="Q4355135" xml:id="i-160312d403835230-0" n="2b655a6f">
            <seg n="3b3e153f">
              Herr talman! Jag vill börja med att yrka bifall till reservationerna
              3 och 8.
            </seg>
            <seg n="c396167e">
              I Socialdemokraternas Sverige finns det många inkomsttagare med
              riktiga jobb som inte kan leva på sin lön efter skatt. Pengarna
              räcker inte riktigt till om omständigheterna inte riktigt stämmer.
              Först när dessa hushåll får bidragsinkomster klarar man sig någorlunda.
            </seg>
            <seg n="9db3b321">
              Kristdemokraterna och alliansen anser det orimligt att människor
              som förvärvsarbetar på heltid inte kan leva på sin egen lön på
              grund av alltför höga skatter, alltså när skatterna är orsaken.
              Skatter reducerar i detta fall människors löneinkomster så till
              den grad att de tvingas förlita sig på bidrag. Alltför höga skattenivåer
              inkräktar således på den enskilda människans och familjens frihet,
              rätt och ansvar att förverkliga grundläggande värden och livsmål.
              Det är här etiken kommer in.
            </seg>
            <seg n="b51f7809">
              Mitt i detta börjar så de allra tyngsta företrädarna för socialdemokratin
              att tala om skattehöjningar för just inkomsttagare. Ena dagen
              talar självaste statsministern om höjda kommunalskatter. Andra
              dagen talar finansministern om att värnskatten borde heta vårdskatt
              och att den borde höjas. Förutom att alltsammans, inte minst mot
              bakgrund av tidigare skattestopp på kommunnivå, ger ett högst
              förvirrat intryck är det beklämmande att uppleva hur Sveriges
              två mäktigaste män vad gäller skatter uttalar sig på det här sättet.
              Nu får vi hoppas att herrarna tar intryck av den kritik som dessa
              utspel har ådragit sig.
            </seg>
            <seg n="1e1c8890">
              Visst, finansminister Nuder tog intryck av kritiken, kan det
              tyckas. Snart efteråt skiftade nämligen Nuder fokus till det omfattande
              skattefusket i Sverige, något som ingen i denna kammare gillar
              och som vi kristdemokrater också påtalat länge i kombination med
              att det höga skattetrycket och ibland skatternas konstruktion
              driver fram ett sådant beteende.
            </seg>
            <seg n="9ccdfb23">
              Det fuskas mycket med skatterna i Sverige mer än i andra länder,
              kan det tyckas. Pär Nuders lösning är förstås att kontrollen ska
              öka. Men någon gång måste väl även socialdemokratin fundera över
              skattesystemets totala nivå och enskilda skatters konstruktion
              när nu fusket är så omfattande.
            </seg>
            <seg n="ec0fb09c">
              I detta avseende är inkomstskatterna helt avgörande. Skillnaden
              mellan vad en arbetsgivare måste betala för en arbetstagare och
              vad arbetstagaren slutligen får ut är mycket stor om allt sker
              lagligt. Det lönar sig dåligt att arbeta hederligt i Sverige.
              Visst behöver kontrollen öka så att skattefuskare åker fast, men
              det måste ske i kombination med en reformering. Skatternas konstruktion
              och skattetrycket har en relation till fusket.
            </seg>
            <seg n="109ec114">
              De senaste två månaderna har det alltså talats om skattehöjningar
              från de två män som är regeringens tyngsta ledamöter. Delar, är
              nu min fråga, riksdagsmajoritetens representanter i skatteutskottet
              den syn på skatterna som statsminister Persson och finansminister
              Nuder har gett uttryck för? Det är en högst relevant fråga. Är
              det så att vi måste höja skatterna det är min fråga, herr talman,
              till Socialdemokraterna och till de partier som samarbetar med
              dem för att ha råd med det som vi kallar välfärd?
            </seg>
            <seg n="2c772a31">
              Om svaret är ja inställer sig nästa fråga, som kanske är mer
              filosofisk: Anser riksdagsmajoriteten att offentlig konsumtion
              allena är välfärd och ett uttryck för denna? Vad är i så fall
              privat konsumtion? Kan riksdagsmajoriteten avgöra vilken välfärdseffekt
              som är störst jag vet inte om ni kommer att ägna den frågan något
              intresse, men den har en relevans den minskade välfärd som kommer
              av skattehöjningar eller den ökade välfärd som kommer av ökad
              offentlig konsumtion? Vilken är viktigast? För en socialdemokrat
              kanske svaret är enkelt, men jag tror inte att verkligheten är
              så enkel.
            </seg>
            <seg n="3429fa0b">
              Inte ens med de skattesänkningar vi föreslår når vi dithän att
              förvärvsarbetande människor kan leva på sina egna löner, utan
              detta måste ske i en längre process. Men redan de skattesänkningsförslag
              vi har producerat får kritik från vänster. Det talas om ansvarslöshet
              och så vidare. Man kan ibland tro att vänstermajoriteten ser alla
              inkomster som potentiella skatteintäkter och tycker att allt som
              människor får behålla är att betrakta som en skattesubvention.
              Så låter ibland diskussionen. Så fort man talar om en minskning
              någonstans blir det en skattesubvention och en generös gåva från
              politikerna. Hela det synsättet måste vi vända på. Alliansen står
              i den meningen för en helomvändning i synsättet på skattepolitiken.
              Det vågar jag säga.
            </seg>
            <seg n="cde2b438">
              Innan den här helomvändningen sker har skattepolitiken, som vi
              kan läsa i våra utskottsbetänkanden och i majoritetens förslag,
              fel riktning. Det är en riktning som Sverige inte mår bra av.
              Min erfarenhet säger mig att så länge Socialdemokraterna, Vänsterpartiet
              och Miljöpartiet styr det här landet kommer skattepolitiken att
              vara fel just på grund av det felaktiga synsätt som dessa partier
              har på människors inkomster. Jag vet inte vad Miljöpartiet säger,
              men på något sätt är det en skattesubvention, i alla fall om vi
              sänker i något avseende men inte i ett annat.
            </seg>
          </u>
          <note type="speaker" n="1c509849">
            Anf. 55 MARIE ENGSTRÖM (v):
          </note>
          <u who="Q4946821" xml:id="i-e60987573ffaec77-0" n="d2138044">
            <seg n="e829782d">
              Herr talman! Jag vill först säga att väldigt många från talarstolen
              pläderar för vikten av en översyn av skattesystemet. Det har väl
              Vänsterpartiet pratat om i flera år. Jag tycker att det är bra.
            </seg>
            <seg n="658f6251">
              Vi kan kanske också ställa oss frågan om det lite grann. Vi tycker
              att kartan håller på att ritas om när det gäller skattefrågorna.
              Partier som förut har varit väldigt aktiva skattesänkarpartier
              säger i varje fall att de har flyttat fokus i skattedebatten,
              som Ulf Sjösten sade. Samtidigt sade han i nästa mening att han
              vill avskaffa värnskatten. Jag vet inte riktigt hur han definierar
              värnskatten. Men så sades det.
            </seg>
            <seg n="5d7f3130">
              Anna Grönlund tyckte att det Anne Wibble sade är ren utopi. Samtidigt
              hyllade hon Annika Billströms artikel i skattefrågan. Vad står
              detta för? Vad är det som händer inom skattepolitiken? Är det
              någon som har tagit en slev och håller på att röra om i en gryta?
            </seg>
            <seg n="9ac9e036">
              Från Vänsterpartiets sida måste jag instämma i några av de tidigare
              inläggen och ställa frågan till Socialdemokraterna: Hur ser ni
              på den framtida skattepolitiken? Jag gör det utifrån att vi uppfattar
              det som att det ges motstridiga signaler. I det korta perspektivet
              pratas det ofta om skattesänkningar, i det längre perspektivet
              pratar man om skattehöjningar. Vad är det som gäller? Det vore
              ganska intressant att föra den diskussionen.
            </seg>
            <seg n="1bf5ee94">
              Vänsterpartiet har en reservation i det här betänkandet och den
              handlar om utländska nyckelpersoner, det som populärt kallas expertskatter.
              Vi vill helt enkelt att resultatet av expertskatterna ska utvärderas.
            </seg>
            <seg n="1060c80d">
              Nu har det visat sig att man faktiskt har gett det uppdraget
              till ITPS, Institutet för Tillväxtpolitiska Studier. Det visste
              inte jag. Det visste uppenbarligen inte någon i utskottsmajoriteten,
              men så är det. Det tycker vi är bra.
            </seg>
            <seg n="eef1ce5b">
              Jag kommer ändå att yrka bifall till vår reservation, för den
              innehåller också systemkritik. Vi är emot avsteget från likformig
              beskattning som detta innebär.
            </seg>
            <seg n="bc30226f">
              Jag vill också ställa mig väldigt frågande till det som står
              i betänkandet med anledning av den motion som vi har lämnat in
              angående expertskatterna. Det står så här: Undantaget har tillkommit
              sedan våra grannländer infört liknande lagstiftning och syftar
              till att eliminera risken för att Sverige framstår som mindre
              konkurrenskraftigt när internationella företag väljer land för
              en ny etablering. Sedan kommer det: Sverige verkar internationellt
              för en avveckling av denna typ av riktade skattelättnader.
            </seg>
            <seg n="a2360d5d">
              Det är väl bra. Då kan vi ju börja med expertskatten i Sverige,
              tycker vi från Vänsterpartiets sida.
            </seg>
            <seg n="36bb19ab">
              Sedan kommer jag till hushållstjänsterna. Någon från den borgerliga
              sidan yrkade bifall till reservation 8. Där står det att det finns
              en stor efterfrågan på hushållstjänster. Frågan om skattelättnader
              för hushållstjänster är noga utredd och analyserad. Kunskaper
              och erfarenheter från en rad länder visar ett mycket gott resultat.
            </seg>
            <seg n="83651c5f">
              Jag vet att jag i tidigare debatter har pekat på problemet att
              det som man sade sig vilja uppnå egentligen inte kunde uppnås.
              Man har alltså sagt tidigare att man vill göra svarta tjänster
              vita. Man vill få fler människor i sysselsättning. Man vill vidga
              arbetsmarknaden för vissa grupper som har svårt att ta sig in
              på arbetsmarknaden och så vidare.
            </seg>
            <seg n="c14a9d73">
              Men det har visat sig, bland annat i den utvärdering som Almega
              självt har gjort när man har tittat på Danmark, Frankrike, Belgien
              och Tyskland, att de målen inte har nåtts. Den absolut senaste
              utvärdering som vi har fått är från det finska försöket. Frågan
              är om man inte kan säga att det finska försöket mer eller mindre
              börjar likna ett fiasko.
            </seg>
            <seg n="31c718da">
              Den utvärdering som kom från det finska arbetsmarknadsministeriet
              visar att det är 5 % av de finska hushållen som har använt sig
              av det här systemet. Av dem var det 85 % som gick till olika former
              av renoveringsarbeten, medan bara 8 % gick till direkta städtjänster,
              alltså det som avdraget från början var avsett för.
            </seg>
            <seg n="1bbf61dd">
              Vi menar att det egentligen är dags att ni på den borgerliga
              sidan, och kanske några socialdemokrater, vad vet jag, lägger
              ned tanken på att införa skattesubventioner för hushållstjänster.
              Utvärderingarna visar att man inte får några sysselsättningseffekter.
              I Finland hade man fått 2 000 årsarbeten som en effekt av skatteavdraget.
              Detta har kostat den finländska staten mellan 800 och 900 miljoner
              kronor. Det visar sig också att hälften av de här jobben hade
              utförts ändå. Man hade inte behövt någon skattesubvention.
            </seg>
          </u>
          <note n="b6efb755">
            Herr talman! Jag yrkar bifall till reservation 5.
          </note>
          <note type="speaker" n="3bafb5fc">
            Anf. 56 JÖRGEN JOHANSSON (c):
          </note>
          <u who="Q5886707" xml:id="i-c0d97ac953624df0-0" n="6557a3df">
            <seg n="ce42bf53">
              Herr talman! Sverige har världens högsta skattetryck. Vi har
              en situation där arbetstillfällen och produktion flyr landet.
              Samtidigt har vi en produktivitetsökning i landet medan arbetslösheten
              ständigt ökar. Vissa företrädare från Socialdemokraterna talar
              om arbetslöshetsnivåer som ligger mångdubbelt över de nivåer som
              man officiellt pratar om.
            </seg>
            <seg n="0f3168ae">
              Vi har också en situation där vi tillsammans med övriga EU-länder
              försöker skapa ett Europa som inom fem år ska vara världens ledande
              ekonomi. Det är alltså en helt ny situation som kräver ett helt
              nytt tänkande och åtgärdsprogram än tidigare.
            </seg>
            <seg n="d9106364">
              I den situationen går ledande personer från regeringspartiet
              ut och talar om höjda skatter. De skapar nya pengar genom att
              ändra namn på skatter, från värnskatt till vårdskatt. De försöker
              alltså lösa dagens och framtidens problem med gårdagens lösningar,
              för att inte säga 60-talets lösningar. Man kan fundera över om
              vi har samma verklighetsuppfattning när det gäller dagens situation.
            </seg>
            <seg n="122a2926">
              Centerpartiet har i samband med budgeten i höstas lagt fram sitt
              alternativa budgetförslag men även i motioner som behandlas vid
              det här tillfället visat på en helhetslösning och hur vi ser på
              den ekonomiska situationen.
            </seg>
            <seg n="6f26b858">
              Grundläggande, såväl i höstas som nu, är att vi vill stärka den
              enskilda individen, alltså skapa ett samhälle där vanliga människor
              kan klara sig på vanliga inkomster utan bidragsberoende. Från
              Centerpartiet vill vi ge familjerna självbestämmande över sina
              liv.
            </seg>
            <seg n="0d4705e2">
              En situation där en deltidsarbetande ensamstående mamma i praktiken
              har samma totala marginaleffekt som en högavlönad läkare är oacceptabel.
              Det kan knappast innebära en stimulans av arbetsmarknaden att
              man även om man jobbar mer får lika mycket kvar i lönekuvertet.
            </seg>
            <seg n="0f5598d6">
              En ny syn där vi lämnar fattigdomsfällan bakom oss borde alla
              inse är mer framtidsinriktad.
            </seg>
            <seg n="8cca50f3">
              Samtidigt som vi har en hög arbetslöshet finns det behov av en
              kunnig arbetskraft. Ska vi klara framtidens krav på välfärd behöver
              vi fler arbetade timmar. Vi kan konstatera att ålderstrukturen
              är sådan på arbetsmarknaden i dag att stora grupper kommer att
              gå i pension samtidigt som antalet yrkesverksamma minskar. Vi
              behöver alltså stimulera fler att efter förmåga arbeta några år
              efter uppnådd pensionsålder.
            </seg>
            <seg n="eba513a9">
              Centerpartiet vill ha en översyn av incitamenten för att få våra
              pensionärer att arbeta några år till. Det är exempelvis ologiskt
              att det utgår en ålderspensionsavgift för personer som redan är
              ålderspensionärer. Även inkomstskatten behöver ses över för denna
              grupp för att stimulera till fler arbetade timmar i samhället.
            </seg>
            <seg n="26de85c8">
              Herr talman! Frågan om förutsättningarna för att både kvinnan
              och mannen i familjen ska kunna arbeta samtidigt som familjelivet
              ska fungera måste lösas, så att mer tid för barnen skapas. En
              skattereduktion för hushållstjänster är därför ett steg i utvecklingen
              av det moderna samhället. Det är inte fråga om någon ny pigmodell.
              Det är fråga om såväl jämställdhet som anläggandet av grunden
              för ett nytt företagande.
            </seg>
            <seg n="8f4ae8a6">
              Detta handlar om såväl stora som små skattefrågor. Jag ska ta
              upp ett par små frågor.
            </seg>
            <seg n="b7910929">
              Frågan är hur många som i dag samlar kottar i våra skogar. Svamp
              och bär är mer vanligt. Man blir förvånad när man konstaterar
              att vi har samma bestämmelser och ekonomiska gränser för kottplockning
              i dag som vi hade i slutet av 70-talet. En rimlig nivå för skattefriheten
              bör vara åtminstone motsvarande nivå som vi hade 1980, vilket
              innebär att den skattefria nivån räknas upp till 15 000 kr, alternativt
              att beskattning sker i upphandlingsskedet.
            </seg>
            <seg n="624cab6a">
              Beträffande bär och svamp kan man med dagens skattefria nivåer
              fråga sig hur många skattesmitare vi har. Hur många känner över
              huvud taget till nuvarande bestämmelser? Ska en norm finnas ska
              den vara rimlig och ha en folklig acceptans. Nuvarande nivå för
              skattefrihet när det gäller svampplockning förefaller något löjeväckande.
              Det gör också resonemanget bakom beskattningen av biodling.
            </seg>
            <seg n="d0591257">
              Förutom försvaret i utskottsmajoritetens skrivning av de byråkratiska
              labyrinter som förs fram saknas synen att se biodlingen som ett
              känselspröt för en god miljö som bisamhällena otvivelaktigt utgör.
              Det är där som vi ofta får de första signalerna om att något är
              ekologiskt snett i samhället. Vi behöver alltså stimulera biodlandet,
              och då bör alla biodlare som har upp till 15 bisamhällen befrias
              från skattskyldighet.
            </seg>
            <seg n="c0576516">
              För att beskriva frågans storlek kan jag nämna att vi i dag har
              en honungsproduktion som omsätter 70 miljoner kronor. Det är alltså
              ingen stor ekonomisk fråga, men den är viktig ur andra aspekter.
              Insats bör alltså ställas mot nytta av ideellt nedlagt arbete
              när det gäller denna fråga.
            </seg>
            <seg n="c991d328">
              Herr talman! Jag stöder samtliga reservationer från Centerpartiet,
              men för tids vinnande yrkar jag bifall endast till reservation
              4 under punkt 1.
            </seg>
          </u>
          <note type="speaker" n="75e6c799">
            Anf. 57 MARIE ENGSTRÖM (v) replik:
          </note>
          <u who="Q4946821" xml:id="i-e60987573ffaec77-1" n="d2138044">
            <seg n="19ff0a22">
              Herr talman! Angående hushållstjänsterna brukar det jämt vara
              ni på den borgerliga sidan som likt vettvillingar vill diskutera
              den här frågan. Nu tänker jag nästan inta den rollen.
            </seg>
            <seg n="fb788b8f">
              Det är inte fråga om en pigmodell, sade Jörgen Johansson i sitt
              anförande. Det står i er reservation att det finns väldigt många
              goda förebilder, och ni radar upp flera länder. Och i alla tidigare
              debatter har ni sagt att man ska vänta på utvärderingen av det
              finska försöket. Nu har vi fått den. Och det blev väl inte så
              väldigt bra? Jag skulle vilja höra Jörgen Johanssons kommentar
              till detta. Vad är en pigmodell om inte detta är en pigmodell?
              Och vad säger Jörgen Johansson om den finska utvärderingen?
            </seg>
          </u>
          <note type="speaker" n="0fabb7d8">
            Anf. 58 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-1" n="6557a3df">
            <seg n="032d1a7a">
              Herr talman! Jag ska i ärlighetens namn säga att jag inte har
              läst utvärderingen, men jag ska göra det med intresse. Jag gör
              den gissningen att det finns olika bedömningar, och jag vill analysera
              båda bedömningarna och även höra hur diskussionen har förts i
              Finland.
            </seg>
            <seg n="7746c228">
              Att det handlar om en pigmodell är något som framför allt majoritetspartierna
              har framfört i debatten. Det handlar alltså om en syn från 20-
              och 30-talen och som lever vidare. Det är en syn som jag inte
              anser finns kvar i dagens samhälle. Vad jag vill ha är en modell
              som stimulerar människor, både män och kvinnor, att komma ut på
              arbetsmarknaden samtidigt som de ska få tid för sina barn, och
              alltså få ett fungerande hemliv.
            </seg>
          </u>
          <note type="speaker" n="fdc5f676">
            Anf. 59 MARIE ENGSTRÖM (v) replik:
          </note>
          <u who="Q4946821" xml:id="i-e60987573ffaec77-2" n="d2138044">
            <seg n="efa85e6a">
              Herr talman! Det är oerhört intressant att man skriver en reservation
              där man hyllar en modell och ett system i ett annat land utan
              att ha tagit del av vad som egentligen händer och vad det leder
              till. Det säger lite grann om kvaliteten på de reservationer som
              man skriver på den borgerliga sidan. Jag tycker att det är ganska
              skakande.
            </seg>
            <seg n="b103830b">
              Om 5 % hittills har använt sig av detta i Finland och om 85 %
              av det som gjordes inte hade med städarbete att göra utan hade
              med annat arbete att göra och om hälften av det som gjordes till
              en kostnad av 900 miljoner kronor ändå skulle ha gjorts, kan man
              väl inte säga att det är att hylla ett system? Jag tycker att
              det är ett oerhört slöseri med pengar.
            </seg>
            <seg n="26e3b754">
              Sedan finns det en annan sida också. Vi vet i dag att det är
              kvinnor som utför majoriteten av det så kallade obetalda arbetet.
              Och hur ska man med era förslag komma till rätta med den problematiken
              och öka jämställdheten mellan kvinnor och män när man egentligen
              skriver reservationer som befäster ojämlikheten mellan kvinnor
              och män?
            </seg>
          </u>
          <note type="speaker" n="847df8ed">
            Anf. 60 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-2" n="6557a3df">
            <seg n="87abe196">
              Herr talman! Jag delar inte den uppfattningen. Jag anser att
              detta helt klart stimulerar jämställdheten. Den information som
              jag har fått när jag har tittat på tv-program om detta och när
              jag har läst i medierna om detta har faktiskt enbart varit positiv.
              Jag är därför något förvånad över den tolkning och den redovisning
              som ges här. Men jag ska med intresse läsa den skrivning som du
              hänvisar till.
            </seg>
          </u>
          <note type="speaker" n="7a457ed7">
            Anf. 61 SUSANNE EBERSTEIN (s):
          </note>
          <u who="Q3370127" xml:id="i-9d0f011f8009c4f1-0" n="689cf3b4" next="i-9ec058a681b94513-0">
            <seg n="1959bf4c">
              Herr talman! Jag vill först säga att jag inte alls tycker att
              statsministerns uttalande är särskilt konstigt. Vi vet att det
              kommer att bli påfrestningar när vi som är födda på 40-talet blir
              gamla. De första 40-talisterna går nu i pension, och det är alltså
              först senare som det behövs mycket mer vård och omsorg. Och det
              är bra att statsministern har klargjort att vi socialdemokrater
              också kommer att ta hand om våra 40-talister. Eftersom jag själv
              är 40-talist tycker jag att det känns tryggt att jag inte ska
              tillhöra den första generationen som liksom lämnas åt sitt öde.
              Men detta är ju på lång sikt. Jag tror inte att de 65-åringar
              som nu pensioneras är i särskilt stort behov av vård och omsorg.
              Tvärtom är väl de och dansar på Mallorca.
            </seg>
            <seg n="8601a83e">
              Däremot när Annika Billström talar handlar det inte om något
              som är på lång sikt, utan hon säger något som faktiskt alltid
              är nödvändigt, det vill säga att vi ser över hur varje skattekrona
              används och att vi effektiviserar och förbättrar den offentliga
              gemensamma sektorn. Så menar jag att det förhåller sig med den
              saken.
            </seg>
            <seg n="ff68e359">
              Att man sedan byter ord från värnskatt till vårdskatt är bara
              ett uttryck för att vi ibland byter ord, begrepp och benämningar
              på saker. Och jag tycker att det kommer att kännas ganska bra
              att vi talar om vårdskatt.
            </seg>
            <seg n="0e65fdb8">
              Som ledamot i skatteutskottet får jag varje vecka förslag på
              skatter som kan sänkas, som kan tas bort eller som bör betalas
              av någon annan. Och argumenten kan vara att skatten är för hög,
              att skatten slår orättvist, att skatten snedvrider konkurrensen,
              att skatten motverkar en positiv utveckling och så vidare.
            </seg>
            <seg n="d9bab921">
              Under de senaste veckorna har vi socialdemokrater i skatteutskottet
              träffat småhusägare, trädgårdsnäringen, skidliftsägare, vin- och
              spritleverantörer, energibolag, tvätteriföretag med flera, och
              alla har förslag på hur skatter ska sänkas.
            </seg>
            <seg n="aa1b203f">
              Samtidigt hör vi ständigt i den allmänna debatten krav på mer
              resurser mer resurser till vården, mer pengar till polisen, större
              satsningar på infrastrukturen och mer stöd till glesbygden, för
              att inte tala om hur mycket staten och vi skattebetalare ska ställa
              upp med när vi drabbas av stormar och översvämningar.
            </seg>
            <seg n="60a41b4a">
              Avvägningarna blir många och viktiga och kräver en fortsatt ansvarsfull
              ekonomisk politik. Vi måste betala för det vi gemensamt konsumerar.
              Vi kan med andra ord inte sänka alla skatter därmed inte sagt
              att skatterna alltid ska se ut som nu. Det finns självklart skäl
              att kontinuerligt se över detta och, om det behövs, göra förändringar.
            </seg>
          </u>
          <note n="f3c13d7d">
            Skatteutskottets betänkande Allmänna motioner om inkomstskatter
            m.m. som vi behandlar här i dag innehåller också en rad förslag
            om skattesänkningar.
          </note>
          <u who="Q3370127" xml:id="i-9ec058a681b94513-0" n="689cf3b4" prev="i-9d0f011f8009c4f1-0">
            <seg n="5275dba5">
              Motionerna i betänkandet handlar om skatteskalan för förvärvsinkomster,
              avdrag för resor till och från arbetet, minnesgåvor och hushållsnära
              tjänster. Inte mindre än 21 reservationer och fyra särskilda yttranden
              finns i betänkandet.
            </seg>
            <seg n="b63cc699">
              Jag tänkte tala lite grann om reservation 8, som redan berörts
              här. Den handlar om en skattesänkning genom skatteavdrag för hushållsnära
              tjänster.
            </seg>
            <seg n="cc0154b7">
              Det förslagsställarna påstår är att skatteavdraget i verkligheten
              inte skulle kosta samhället något eftersom avdraget skulle göra
              en svart verksamhet vit och därmed i stället ge plus i skatteintäkter.
              Man säger:
            </seg>
            <seg n="cc640429">
              Den skattereduktion som vårt förslag ger för hushållstjänster
              som för närvarande inte utförs på en vit marknad kommer inte att
              leda till något skattebortfall alls för den offentliga sektorn.
            </seg>
            <seg n="010a1693">
              Sedan framförs också en rad andra argument, till exempel att
              det här är bra för jämställdheten och skapar arbetstillfällen
              och att avdraget gör det möjligt för barnfamiljer och andra familjer
              med vanliga inkomster att slippa städa själva, liksom att detta
              ska öka deras välfärd.
            </seg>
            <seg n="bfee1535">
              Jag ser det här förslaget enbart som ytterligare ett försök att
              sänka skatterna. Jag tror inte på de ivriga och påhittiga argumenten
              om pluseffekter. Jag tror inte att subventionerad städning skulle
              kunna konkurrera ut svart städning. Svart städning är fortfarande
              så väldigt mycket billigare.
            </seg>
            <seg n="eba96647">
              I dagens läge är det faktiskt de riktigt rejält högavlönade som
              använder sig av de här svarta tjänsterna, och det gör de väl knappast
              därför att de inte har råd att betala för vita tjänster.
            </seg>
            <seg n="180df1cb">
              Om jag är rätt underrättad kostar svart städning 50100 kr i timmen.
              Vit städning kostar 300 kr i timmen. Subventionerad städning kan
              kanske kosta 250 kr. Jag är övertygad om att den som har råd att
              betala 250 kr också har råd att betala 300 kr.
            </seg>
            <seg n="eae5e699">
              Vilka tror ni kommer att använda den skattesubventionerade städningen?
              Jo, det kommer de att göra som redan har råd med det.
            </seg>
            <seg n="269b985a">
              Är det verkligen sådana prioriteringar vi ska göra? Som jag ser
              saken finns det många angelägna reformer som måste komma före,
              exempelvis beträffande vård och omsorg.
            </seg>
            <seg n="f2efbb0f">
              Och vilka har subventionsförespråkarna tänkt ska utföra städjobben?
              Tittar man på det finska exemplet som vi faktiskt har studerat
              på mycket nära håll till och med i Finland tillsammans med den
              politiker som var med om att införa det här märker man att det
              står klart att det inte handlar om löner som det går att leva
              på.
            </seg>
            <seg n="2b96408f">
              Inte heller är det möjligt att jobba heltid, och inte är det
              de långtidsarbetslösa som har kommit i arbete. Man får betalt
              per städtimme men inte för den tid det tar att förflytta sig mellan
              jobben. Och vem ska städa åt städerskan?
            </seg>
            <seg n="f0d30a3d">
              Jag kan inte förstå på vilket sätt detta skulle vara bra för
              jämställdheten. Däremot kan jag klart se att ett förslag om jobb
              där det inte går att leva på lönen är ett uselt förslag för jämlikheten.
              Räknar man med att kvinnor eller män förresten som ska jobba i
              den här branschen är försörjda på annat sätt?
            </seg>
            <seg n="6892c9f1">
              Erfarenheterna från andra länder är inte positiva. Det är i stället
              mycket tveksamt om Finlands hushållsavdrag har lett till så många
              nya jobb som det sägs. Det har gjorts en utvärdering men inte
              en heltäckande sådan av de här effekterna.
            </seg>
            <seg n="af2b4be4">
              I Danmark, där skatteavdrag infördes för tio år sedan, har det
              blivit så kostsamt att man faktiskt har tagit bort skattesubventionen.
              Bara en subvention till pensionärer som köper städtjänster återstår.
            </seg>
            <seg n="11e1c020">
              Herr talman! Argumentet att skatteavdrag för hushållstjänster
              gör svarta jobb vita är märkligt. Att anpassa sig till missbruk
              och lagöverträdelser är en mycket tveksam metod att bekämpa den
              svarta sektorn. Vill man att staten ska subventionera alla branscher
              där svartarbete är vanligt, exempelvis inom restaurang- och taxibranscherna
              eller, för den delen, hos frisörer?
            </seg>
            <seg n="76a0b189">
              Sammanfattningsvis: Handlar det om en kostnad eller en inkomst
              för staten? Visst kan man spekulera kring om skatteavdrag för
              hushållsnära tjänster skulle göra att tjänstesektorn växer och
              skapar fler jobb och därmed fler skattebetalare. Men jag tror
              inte det. Titta på det danska exemplet! Ingenting talar för att
              vi i Sverige ska subventionera städning hos välbeställda människor.
            </seg>
            <seg n="8ab5fc98">
              Vår långsiktiga vision är att sänka det svenska skattetrycket
              rejält. Ja, det har vi hört tidigare.
            </seg>
            <seg n="455ee157">
              I den senaste budgetmotionen var Moderaterna ännu tydligare.
              Där sade man att skatten ska ned till EU-nivå. Med tanke på dagens
              skatteintäkter skulle det betyda att skatteintäkterna skulle sjunka
              med 250 miljarder.
            </seg>
            <seg n="4bb2fc82">
              Jag skulle kunna räkna upp många exempel på vad våra välfärdstjänster
              kostar och fråga Moderaterna vad det är de tänker plocka bort.
              Men jag antar att det är lönlöst, för det tänker Moderaterna inte
              tala om. Sanningen är att ett inkomstbortfall för samhället på
              250 miljarder skulle få förödande konsekvenser för välfärden.
            </seg>
            <seg n="6bf0c651">
              Men nog vore det klädsamt om Moderaterna någon gång talade om
              var pengarna ska tas. Att, som Moderaterna föreslår, sänka ersättningsnivåerna
              i socialförsäkringarna till 65 %, räcker inte om man ska komma
              upp till 250 miljarder.
            </seg>
            <seg n="2ce0974d">
              Inte ens Moderaterna kan väl tro att detta väldiga inkomstbortfall
              skulle kunna ersättas med ökade avgifter. Ta exempelvis äldreomsorgen.
              Den kostar i dag 75 miljarder kronor. Avgiftsuttaget är 3,5 miljarder.
              Hur höga avgifter har Moderaterna tänkt att de äldre ska betala
              efter det att deras skattesänkningar har dragit undan offentlig
              finansiering?
            </seg>
            <seg n="a540b498">
              Herr talman! Skattefusket är på väg att utvecklas till ett stort
              samhällsproblem. Skattebortfallet från svartarbete uppgår till
              2040 miljarder kronor per år enligt Riksförsäkringsverket. Även
              andra former av skattefusk minskar statens inkomster. Effekten
              blir tredubbel:
            </seg>
            <seg n="9ab38733">
              Fusket måste bekämpas hårdare. Den socialdemokratiska regeringen
              har aviserat mera kännbara sanktioner mot dem som bryter mot lagen.
              Det handlar bland annat om åtgärder för att komma åt manipulerade
              kassaregister i kontantbranscherna och om ändrade regler för F-skattsedel.
            </seg>
            <seg n="969c9258">
              Som ett led i bekämpningen av skattefusk pågår också ett arbete
              med ett system för schablonbeskattning av småföretagare, byggentreprenadavdrag
              i bygg- och anläggningsbranschen och förbättrat administrativt
              samarbete på skatteområdet.
            </seg>
            <seg n="1eecfaba">
              Herr talman! Länge hette det att höga skatter är oförenligt med
              hög tillväxt. Men Sverige har haft en tillväxt som varit högre
              än i både EU-området och OECD-området under de senaste tio åren.
              Förklaringen ska sökas i hur skatteinkomsterna används och hur
              skattesystemen är utformade.
            </seg>
            <seg n="bb8c3fe8">
              I Sverige har vi medvetet inte bara strävat efter att skattesystemet
              ska bidra till trygghet och välfärd utan också strävat efter att
              trygghets- och välfärdssystemen ska bidra till tillväxten.
            </seg>
            <seg n="1fed2fc6">
              Det höga skatteuttaget i Sverige är ett medvetet val. Skattesystemet
              ska stimulera till arbete, sparande och investeringar och bidra
              till utjämning och rättvisa. Skattebaserna ska vara breda och
              stabila.
            </seg>
            <seg n="63def03c">
              Vi socialdemokrater är stolta över den generella välfärdspolitiken
              i Sverige som vi betalar med våra skatter och vill fortsätta att
              utveckla den. Vi tycker att det är viktigt att alla får del av
              välfärden och att alla är med och betalar. På så sätt fördelar
              man också resurser mellan människor och över livet.
            </seg>
            <seg n="f535f6d5">
              Med en generell välfärdspolitik minskas klyftorna mellan människor.
              Samhället blir mer jämlikt. Alla har rätt till en bra sjukvård,
              bra skola och bra omsorg oavsett hur mycket pengar man har i den
              egna plånboken.
            </seg>
            <seg n="618e5185">
              Ett jämlikt välfärdssamhälle är ett mjukare samhälle att leva
              i. Det är ett samhälle för alla , inte bara för några.
            </seg>
          </u>
          <note n="c3548e27">
            I Moderaternas reservation 1 om skatteskala, grundavdrag m.m.
            inleds texten med följande:
          </note>
          <note n="569c4fd3">
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="b3cfa484">
            Anf. 62 ULF SJÖSTEN (m) replik:
          </note>
          <u who="Q6179028" xml:id="i-3d13b77733f3485a-1" n="f2f291d8">
            <seg n="d4b67d9b">
              Herr talman! Susanne Eberstein sade i sitt anförande att skatterna
              inte alltid ska se ut som de gör nu. Det har alla vi skattebetalare
              under många år haft bitter erfarenhet av. I Socialdemokraternas
              sinnevärld finns det uppenbart en enda riktning i den förändringsprocessen,
              och det är ett ökat skattetryck. Någon annan inriktning har vi
              inte kunnat förnimma hittills.
            </seg>
            <seg n="d8487dbf">
              Människors marginaler minskar, människors ekonomiska frihet minskar,
              arbetslösheten skenar, Susanne Eberstein. I ljuset av detta talar
              landets statsminister och finansminister om höjda skatter under
              nästa mandatperiod, inte som Susanne Eberstein vill ge intryck
              av i sitt anförande, om skattehöjningar som är någonting framtida
              imaginärt långt, långt borta, utan under nästa mandatperiod. Jag
              tror till och med att jag hörde det.
            </seg>
            <seg n="3756e545">
              Jag har förstått att skatteutskottets ordförande delar statsministerns
              uppfattning, att vi bör gå i den riktningen, att vi ska ha höjda
              skatter i Sverige. Mitt intresse i första hand är att få veta:
              Vilka skatter avser ni att höja? Det finns väl en planering?
            </seg>
          </u>
          <note type="speaker" n="e9079a95">
            Anf. 63 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-0" n="689cf3b4">
            <seg n="905ff8cf">
              Herr talman! Jag tycker att det är utmärkt att vi talar om nästa
              mandatperiod. Det Moderaterna tänker finansiera sina skattesänkningar
              med är försämringar för de gamla, de sjuka och de arbetslösa.
              Jag har här en uppräkning i Moderaternas, som man måste säga,
              extrema högerpolitik. Man tänker sänka a-kassan för de arbetslösa
              till 65 %. Man tänker sänka sjukersättningen för de sjuka. Man
              tänker sänka ersättningen till förtidspensionärerna. Man tänker
              sänka ersättningen till de föräldralediga. Man tänker fördubbla
              antalet karensdagar för de sjuka. Man tänker fördubbla fackföreningsavgiften
              för lönearbetare. Man tänker fördubbla bilägarnas premiekostnader.
              Man tänker sänka det internationella biståndet, och man tänker
              sänka skatterna mest för de rika.
            </seg>
            <seg n="2e162e50">
              Vi står långt ifrån varandra, Ulf Sjösten, i hur vi vill ha det
              i samhället, långt ifrån. Jag vill ha en gemensam generell välfärd,
              öppen för alla och lika för alla. Jag vill inte att vi ska sänka
              skatterna för dem som betalar mest i skatt i dag. Jag tycker faktiskt
              att de som är högst avlönade kan betala den höga skatten.
            </seg>
          </u>
          <note type="speaker" n="010134cb">
            Anf. 64 ULF SJÖSTEN (m) replik:
          </note>
          <u who="Q6179028" xml:id="i-3d13b77733f3485a-2" n="f2f291d8">
            <seg n="6ae9f874">
              Herr talman! Som vanligt får man inget svar på sina frågor. Man
              ställer en fråga och får en uppräkning av förslagen i vårt budgetalternativ,
              uttagen i stycken som passar skatteutskottets ordförande. Det
              tycker jag är lite tråkigt, men jag upprepar ändå frågan: Vilka
              skatter avser ni att höja? Är det kommunalskatten, som har stigit
              med 1 kr 9 öre i snitt under den här mandatperioden? Eller är
              det kanske mervärdesskatten? Oavsett vilka skatter ni höjer drabbar
              det dem som har minst möjlighet att klara av de här höjningarna.
              Vilka skatter avser ni att höja, Susanne Eberstein?
            </seg>
          </u>
          <note type="speaker" n="76b73839">
            Anf. 65 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-1" n="689cf3b4">
            <seg n="e05a6c38">
              Herr talman! Ulf Sjösten vet mycket väl att kommunalskatten bestäms
              av kommunerna. Det är deras rättighet att bestämma det, så det
              har vi svårt i skatteutskottet att ha synpunkter på. Men där gäller
              samma sak som i det vi tidigare pratade om vad gäller finansborgarrådet
              i Helsingfors, att det är väldigt viktigt att ha en väldigt ordentlig
              koll på vad pengarna går till så att de används på rätt sätt.
            </seg>
            <seg n="f1f2e2e1">
              Jag kan inte redan nu säga om och när vi eventuellt skulle höja
              skatter under nästa mandatperiod. Jag ser det inte framför mig
              just nu. Tvärtom ska vi göra allting för att få ännu fler människor
              i arbete. Vi ska inte glömma att förvärvsfrekvensen i Sverige
              är betydligt mycket bättre än vad den är i många länder i Europa.
              Det viktigaste för oss är att om folk kommer i arbete kommer vi
              att klara vår gemensamma välfärd, och då behöver vi inte höja
              några skatter.
            </seg>
            <seg n="fc3a6986">
              Nu svarar jag på det här sättet, och då skulle jag vilja veta:
              Hur är det med de skattesänkningar som ska bekostas av dem som
              är svagast i samhället?
            </seg>
          </u>
          <note type="speaker" n="71014bf4">
            Anf. 66 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-3" n="6557a3df">
            <seg n="03806906">
              Herr talman! När jag hörde Susanne Ebersteins beskrivning konstaterade
              jag att det var en lovsång till Nuders beskrivning av köttberget.
            </seg>
            <seg n="56b9a579">
              Är det bra med skattehöjningar? Man blir något fundersam när
              man tittar på vem som ska betala dem. Jag har hört apropå föregående
              talares fråga var skatten tas ut en beskrivning om 8 kr på kommunalskatten.
              79 % av våra invånare har en inkomst under 20 000 kr, och där
              ligger den stora gruppen kvinnor. Är det de som ska betala notan?
              Beskrivningen från statsministerns sida ter sig mycket tydlig
              när man tittar på hur mycket pengar man under den kommande treårsperioden
              har tänkt sig att ge i statsbidrag till kommunerna. Tar man in
              dem efter treårsperioden blir det den typ av skattehöjningar som
              vi diskuterar, och då är det just de här grupperna som ska betala
              det.
            </seg>
            <seg n="ae82bec8">
              Att de stora behoven ska täckas av den grupp som tjänar mer än
              33 000 kr, alltså 4,2 % av Sveriges befolkning, håller inte. Vi
              är i dag mitt i en högkonjunktur, något som alla talar om. I dag
              ska vi spara i ladorna. I stället lånar vi för att klara vår budget,
              i en högkonjunktur!
            </seg>
          </u>
          <note type="speaker" n="f931f72c">
            Anf. 67 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-2" n="689cf3b4">
            <seg n="f637dac4">
              Herr talman! Jag vet att Centerpartiet värnar om människor som
              inte har det särskilt bra. Jag tycker att det är synd att vi inte
              kunde fortsätta det samarbete som vi hade mellan 1994 och 1998.
              Jag tror att Centern och vi har många ideologiska gemensamma nämnare.
              Men hur ska Jörgen Johansson kunna gå in i ett samarbete med människor
              som framför allt vill ge sig på de svagaste i samhället gamla,
              sjuka och arbetslösa?
            </seg>
          </u>
          <note type="speaker" n="388fefbc">
            Anf. 68 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-4" n="6557a3df">
            <seg n="0242259a">
              Herr talman! Vad Susanne Eberstein egentligen säger är att skattehöjningarna
              står Miljöpartiet och Vänsterpartiet för. Är det så jag ska tolka
              det?
            </seg>
            <seg n="5045517f">
              Jag har ett par kommentarer. Jag ögnade snabbt i en tidning angående
              hushållstjänster igenom en beskrivning från Finland där man konstaterar
              att de svarta jobben har minskat från 60 till 25 %. Man skriver
              mycket tydligt att det främjar sysselsättningen, och det har blivit
              bättre fart på det kvinnliga företagandet. Det är alltså en helt
              annan beskrivning än den som gavs nyss om hur situationen ser
              ut i Finland. Uppenbart är att analysen bör göras djupare.
            </seg>
          </u>
          <note type="speaker" n="753f7c03">
            Anf. 69 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-3" n="689cf3b4">
            <seg n="51661489">
              Herr talman! Vi socialdemokrater kommer alltid att värna välfärden
              även om det innebär höjda skatter. För oss är det självklart att
              den generella välfärden kommer allra först, inte att människor
              ska kunna bli rikare sett till den egna portmonnän.
            </seg>
            <seg n="c21e4c28">
              Vi träffade faktiskt en finsk företagare som höll på med det
              här. Hon sade att det inte fanns någon som kunde leva på sin lön.
              Man var timanställd. Det var inga långtidsarbetslösa som hade
              gått in i det, utan det var framför allt studenter som knäckte
              extra på det här sättet. Att det inte gick att påstå att det skulle
              ge en ny arbetsmarknad var man alldeles klar över i Finland när
              vi var där och i Riksdagshuset träffade dem som var inblandade,
              bland annat en kvinnlig företagare. Hon var inte ute och städade,
              utan hon såg till att timanställda som inte kunde leva på sin
              lön gjorde det.
            </seg>
          </u>
          <note type="speaker" n="40bc23a0">
            Anf. 70 ANNA GRÖNLUND KRANTZ (fp) replik:
          </note>
          <u who="Q4767056" xml:id="i-74e98a26f8184ed5-1" n="1d19c2ad">
            <seg n="55e7d158">
              Herr talman! Susanne Eberstein talade i sitt anförande om lång
              och kort sikt. Det är faktiskt väldigt intressant att se skattefrågorna
              på lite lång och kort sikt. För en ganska kort tid sedan, nämligen
              1990/91, genomfördes den stora skattereformen, där även Socialdemokraterna
              ingick. När det gäller den stora reformen hann bläcket knappt
              torka förrän det blev ganska många avsteg. Låt mig nämna två:
              matmomsen och värnskatten.
            </seg>
            <seg n="2342c5c3">
              Jag tycker att det skulle vara intressant att få Susanne Ebersteins
              svar på frågan: Är ni från socialdemokratin beredda att göra skatteförändringar
              som gör att skattereformen återställs? Eller är det så att Socialdemokraternas
              skattepolitik primärt är inriktad på de skattehöjningar som statminister
              Persson pratar om?
            </seg>
          </u>
          <note type="speaker" n="9bda3972">
            Anf. 71 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-4" n="689cf3b4">
            <seg n="803aaf38">
              Herr talman! Jag tycker att det efter en så här lång tid är dags
              att se över skattesystemet. Det är alldeles självklart. Vi var
              väldigt positiva till det som skedde då. Men ibland går verkligheten
              faktiskt ifrån en, och det gjorde den i fråga om matmomsen. Det
              blev helt enkelt en överenskommelse mellan Centerpartiet och Socialdemokraterna,
              om jag inte minns fel.
            </seg>
            <seg n="cf826608">
              Men även jag tycker att det är dags att se över frågan, och det
              har också finansministern initierat. Ännu så länge gör vi detta
              inom vårt parti. Vi tror inte att det skulle vara meningsfullt
              att så nära valet tillsätta en gemensam parlamentarisk utredning.
            </seg>
            <seg n="8154b8a1">
              Men jag vill passa på att fråga Anna Grönlund: Hur kommer det
              att gå att regera tillsammans med ett parti som vill genomföra
              alla dessa försämringar? Det talas väldigt lite om dem, men det
              kommer ju att bli ganska svettigt för er.
            </seg>
          </u>
          <note type="speaker" n="6e543bb6">
            Anf. 72 ANNA GRÖNLUND KRANTZ (fp) replik:
          </note>
          <u who="Q4767056" xml:id="i-74e98a26f8184ed5-2" n="1d19c2ad">
            <seg n="84ac3879">
              Herr talman! Det är glädjande att vi får höra från skatteutskottets
              ordförande att man funderar på att gå tillbaka till skattereformens
              principer. Då undrar jag: Hur rimmar det med det som man sade,
              att de flesta bara skulle betala 30 % i kommunalskatt, med det
              som Socialdemokraterna med statsministern i spetsen försöker att
              driva på, det vill säga kommunalskattehöjningar eller inkomstskattehöjningar
              för låg- och medelinkomsttagare? Hur går det ihop? Och hur har
              man tänkt återgå till den stora skattereformens principer om att
              det ska löna sig att arbeta?
            </seg>
            <seg n="7291f8ef">
              Detta är en fråga som oroar mig och mina allianskolleger väldigt
              mycket. Vi tycker att det är angeläget att det blir fler människor
              som tycker att det är motiverat att arbeta.
            </seg>
          </u>
          <note type="speaker" n="8f644141">
            Anf. 73 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-5" n="689cf3b4">
            <seg n="0c2cd9f4">
              Herr talman! Det är intressant med statsministerns uttalanden
              i olika frågor. Hans ord stöts och blöts, de klipps och kantas
              med tyckanden av alla möjliga slag från alla möjliga håll. Statsministern
              diskuterade just det som jag pratade om tidigare, att vi är beredda
              att värna den generella välfärden även om det skulle innebära
              högre skatter. Vi är särskilt angelägna om att se till att de
              som är sämst ställda i samhället inte behöver betala mera i skatt,
              det är alldeles självklart. Detta är en teknisk fråga som vi kommer
              att hitta en lösning på, om vi nu skulle komma att höja skatterna.
            </seg>
            <seg n="c317202f">
              Men, som sagt, vi för nu en intern diskussion i partiet. Vi är
              säkra på att vi, efter valet när vi har kommit tillbaka i regeringsställning,
              kommer att bjuda in till skatteöverläggningar åtminstone med något
              parti inom borgerligheten, det är jag säker på.
            </seg>
          </u>
          <note type="speaker" n="d378012a">
            Anf. 74 PER LANDGREN (kd) replik:
          </note>
          <u who="Q4355135" xml:id="i-160312d403835230-1" n="2b655a6f">
            <seg n="2489572e">
              Herr talman! Det finns en risk för att det blir en skur av frågor
              i dessa replikskiften, både frågor från den som opponerar och
              ett antal motfrågor. Det är inte någon bra tingens ordning. Så
              jag tänker begränsa mig till en fråga för att kunna få ett tydligt
              besked.
            </seg>
            <seg n="6bf1295a">
              Jag hör ju att Susanne Eberstein i sitt inlägg talar om skattesubvention.
              Om vi nu har en skattesats på x % och den sänks med någon procent
              är ett exempel. Ett annat exempel är att skattesatsen sänks med
              några procent regionalt. Med tanke på ordet subventions betydelse
              alltså en form av understöd är då en sänkning av en skatt en subvention?
              Menar Susanne Eberstein att det är så vi ska använda ordet subvention
              rent språkligt?
            </seg>
          </u>
          <note type="speaker" n="b88cb9fa">
            Anf. 75 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-6" n="689cf3b4">
            <seg n="9299fc8f">
              Herr talman! Om man generellt sänker en skattesats i Sverige
              talar vi aldrig om subvention. Det måste Per Landgren ha missuppfattat.
            </seg>
            <seg n="a55ce62c">
              Jag skulle kunna prata om subvention när det gäller de drabbade
              skogsägarna. Det gäller ett väldigt begränsat område och en begränsad
              grupp av människor som får hjälp och stöd i den situation som
              de har drabbats av. Det är en subvention från oss andra skattebetalare.
            </seg>
            <seg n="ca668068">
              Om Per Landgren skulle göra avdrag för att få billig städning
              är vi andra med och ger honom hjälp att få den städningen utförd.
              Det är väl just därför som Danmark upphörde med sitt system. Det
              blev för dyrt för det danska folket att betala städning för olika
              människor.
            </seg>
          </u>
          <note type="speaker" n="31e072bf">
            Anf. 76 PER LANDGREN (kd) replik:
          </note>
          <u who="Q4355135" xml:id="i-160312d403835230-2" n="2b655a6f">
            <seg n="5db5eaa1">
              Herr talman! Jag vet inte om Susanne Eberstein egentligen kan
              uttala sig om hur jag har uppfattat det. Jag ville bara fråga
              hur Susanne Eberstein använder ordet subvention. Då fick jag höra
              att en generell sänkning inte är någon subvention. Men om det
              är en partiell sänkning, då är det en subvention. Jag tycker att
              det där är ett manipulerande språkbruk som utgår från tanken om
              att skatten, inkomsten eller vad det nu kan vara tillhör staten,
              och om det sker en partiell sänkning så är det en subvention.
              Det där är ett socialistiskt språkbruk som duperar människor,
              som får folk att tro att skatten på något sätt är statens rätt.
              Det är ju någonting som vi gemensamt och demokratiskt beslutar
              om och inte något som man automatiskt har rätt till.
            </seg>
            <seg n="2a87e8b2">
              Jag hörde tidigare Susanne Eberstein säga: Vem ska städa åt städerskan?
              Vadå städerskan? Kan det inte vara en manlig städare? Har Susanne
              Eberstein inte städare här i huset? Vem städar åt den städaren
              eller städerskan?
            </seg>
            <seg n="1295c945">
              Det är ett manipulativt språkbruk omkring hela den här frågan
              som är på något sätt ideologiskt. Här behöver vi öppna marknaden
              och göra svarta tjänster till vita. För att man så småningom ska
              kunna göra någon typ av karriär behöver vi också ha yrken som
              motsvarar de tillverkningsjobb som nu flyr landet. Även om lönerna
              ska vara så höga som möjligt behöver vi också ha låglöneyrken
              som gör att människor kan inleda någon typ av karriär.
            </seg>
            <seg n="d8e8c2fa">
              Och vad är det för fel med hushållsnära tjänster om de utförs
              på bekostnad av redan beskattade medel?
            </seg>
            <seg n="c9781d4e">
              Jag tycker att det är ett manipulativt språkbruk när det gäller
              såväl städerska som kön och skattesubvention.
            </seg>
          </u>
          <note type="speaker" n="c60dc1f9">
            Anf. 77 SUSANNE EBERSTEIN (s) replik:
          </note>
          <u who="Q3370127" xml:id="i-02fac1349b45de41-7" n="689cf3b4">
            <seg n="c45befd3">
              Herr talman! Nej, det där är bara struntprat, så jag har ingenting
              att säga.
            </seg>
          </u>
          <note type="speaker" n="cfc66881">
            Anf. 78 ANNE-MARIE PÅLSSON (m):
          </note>
          <u who="Q4768099" xml:id="i-8b1af29d03ab95d2-0" n="13a037c6">
            <seg n="cb5dbc42">
              Herr talman! Det har sagts många kloka saker från den här talarstolen
              de senaste två timmarna. Men det mest kloka som har sagts har
              kommit från den borgerliga alliansen.
            </seg>
            <seg n="a6d2c48b">
              Jag vill fokusera ett ögonblick på den fråga som behandlats den
              senaste halvtimmen, och det är förstås de hushållsnära tjänsterna.
            </seg>
            <seg n="a21f2f08">
              Om jag inte har missförstått saker och ting så är regeringen
              för jämställdhet. I själva verket värnar man om jämställdheten
              kolossalt mycket. Det finns inga gränser för hur många åtgärder
              man vill vidta för att uppnå jämställdhet. Det handlar om lagstiftning,
              kvotering och styrande av människors liv.
            </seg>
            <seg n="7e099583">
              Med tanke på den energi som läggs ned på dessa frågor skulle
              man inte avstå från att genomföra en åtgärd som skulle leda till
              jämställdhet, om jag har förstått regeringen rätt.
            </seg>
            <seg n="f4cb3f41">
              Likaledes är man oerhört angelägen om en hög sysselsättning.
              I själva verket har det varit Socialdemokraternas paradnummer
              under decennier. Varje åtgärd som kan öka sysselsättningen har
              hälsats med välkomnande. Inga kostnader har varit för höga för
              att värna sysselsättningen. Därför borde en åtgärd som ökar sysselsättningen
              få ett ja från regeringen.
            </seg>
            <seg n="4b75fdc0">
              Regeringen har länge och även historiskt tillbaka värnat en rationell
              ekonomisk struktur i landet. Man har drivit fram reformer som
              har ombildat ekonomin för att få till stånd en så hög och modern
              produktion som möjligt. Ibland brukar man slå sig för bröstet
              och säga att det är regeringen som har skapat den välfärd som
              vi har i landet. Men jag är inte riktigt säker på att jag håller
              med om det. Snarare är det enskilda företagare som har skapat
              välfärden.
            </seg>
            <seg n="00fdec3a">
              Regeringen har ändå ställt sig bakom ett rationellt tänkande.
              Om man då kommer med ett förslag till en reform som skulle öka
              en rationell ekonomi borde regeringen säga ja till den.
            </seg>
            <seg n="34d809d1">
              Regeringen har också flera gånger ställt sig bakom idén om arbetsdelning.
              Man har sett att det finns ett behov. Det finns människor som
              av olika skäl vill arbeta lite mindre, och då kan man dela på
              arbetstider. Ett ganska aktuellt exempel på sådant tänkande är
              friåret som infördes under det senaste året med motivet att man
              ska kunna dela på ett arbete. En blir ledig för studier eller
              för att förverkliga sig själv på annat sätt samtidigt som en annan
              person upprätthåller tjänsten. På det viset delar man på arbetet.
            </seg>
            <seg n="9c5eb82d">
              Därför skulle man kunna tänka sig att regeringen i dag skulle
              ställa sig bakom ett förslag som innebär en ökad möjlighet till
              arbetsdelning, om den nu ska vara konsekvent.
            </seg>
            <seg n="cb0932fb">
              Likaledes har regeringens företrädare många gånger påpekat att
              man är angelägen om att vara sparsam med skattebetalarnas pengar,
              att man ska värna skattekollektivets pengar och inte använda skattekollektivets
              pengar till annat än det som verkligen är nödvändigt. Det är en
              god ansats. Om man nu verkligen vill vara trovärdig i detta ska
              man ju säga ja till reformer som innebär att man använder sig
              av skattebetalarnas pengar på ett klokt sätt.
            </seg>
            <seg n="ef7885ac">
              Men nu är det egendomligt här, därför att när det gäller en fråga
              som faktiskt skulle kunna uppfylla samtliga dessa ambitioner säger
              man från regeringens och Vänsterns sida absolut blankt nej. Det
              handlar då om skattereduktion för köp av hushållstjänster. På
              den punkten gör man helt plötsligt en 180-graderssväng. Även om
              det skulle värna jämställdheten säger man: Blankt nej, det här
              vill vi inte ha. Det spelar ingen roll om det värnar jämställdheten.
              Vi ska inte ha det.
            </seg>
            <seg n="2bbb2bd8">
              Även om det ger jobb åt flera säger man: Blankt nej, de jobben
              vill vi inte ha. Vi från regeringens sida bestämmer vilka jobb
              som ska utföras och vilka som inte ska utföras.
            </seg>
            <seg n="86bd4a80">
              Även om det skulle leda till en ökad ekonomisk aktivitet i ekonomin,
              i och med att människor finge göra det de är bäst på, säger man:
              Blankt nej, det går inte. Så vill vi inte ha det. Det stämmer
              inte överens med vår ideologi.
            </seg>
            <seg n="4fe7a1b7">
              Även om det skulle innebära arbetsdelning, som man i andra sammanhang
              tycker är bra, säger man blankt nej även till det. Köp av hushållstjänster
              är ju faktiskt en form av arbetsdelning. Jag kanske använder en
              timme till åt att undervisa, och någon annan använder en timme
              av sin tidigare lediga tid för att måla mitt staket. Det säger
              man blankt nej till.
            </seg>
            <seg n="ac1be062">
              Även om det skulle innebära en effektivare användning av skattebetalarnas
              pengar, vilket här är fallet därför att i stället för att betala
              ut transfereringar till personer som är sysslolösa används medlen
              till att möjliggöra ett arbetsbyte, säger regeringen ändå nej.
            </seg>
            <seg n="de9d9d0b">
              I själva verket tycks det vara så att alla de vackra orden om
              jämställdhet, sysselsättning, produktivitet, tillväxt och allting
              bara är tomma ord. De tillämpas bara när det passar den egna ideologin
              men inte när det passar någon annans ideologi. På den punkten
              är man absolut solklart negativ.
            </seg>
            <seg n="ee51b65a">
              Nu har man hittat ett nytt, fint objekt. Man använder sig av
              det finska exemplet och säger att det inte gick bra, att det inte
              blev så många jobb, att målen inte uppnåddes och att det bara
              bevisar att det här är en osedvanligt korkad idé.
            </seg>
            <seg n="3f0f941a">
              Men jag var och lyssnade på en utvärdering av det finska exemplet.
              I själva verket var man kolossalt nöjd. Mer än 100 000 familjer
              hade köpt tjänster. Det hade skapat någonstans mellan 6 000 och
              7 000 heltidsarbeten. Det är ju inte 60 00070 000, men måste det
              skapas 60 00070 000 tjänster för att det ska vara motiverat? Kan
              man inte nöja sig med att det börjar med några tusen för att sedan
              växa? Rom byggdes ju inte på en dag. Alla människor installerade
              inte bredband eller ens dator i sitt hem på en dag. Det tar tid.
              Från finsk sida menar man att man här har sett en struktur som
              inneburit att individerna börjat med att köpa ROT-tjänster, och
              när de känt sig bekväma och trygga med detta har de sedan valt
              att köpa även andra typer av tjänster. Det var alltså en liten
              typ av inlärningsprocess.
            </seg>
            <seg n="10180316">
              Att det skulle kosta pengar är fullständigt fel. Det beror på
              att man inte kan räkna ordentligt. Och hur många gånger ska jag
              behöva säga att om jag köper tjänster för 10 000 kr och får en
              50-procentig skattereduktion för detta, innebär det bara att det
              är någon annan som har utfört tjänster åt mig för 10 000 kr som
              kan beskattas. På det sättet får staten in skattemedel, det vill
              säga att om staten får in minskad skatt från mig kompenseras det
              av att man får in precis lika mycket i ökad skatt från någon annan.
              Hur man kan få detta att bli en kostnad för staten begriper jag
              inte, om man lärt sig räkna rätt.
            </seg>
            <seg n="1a8abeee">
              Herr talman! Naturligtvis ställer jag mig bakom alla de moderata
              reservationerna, men alldeles särskilt vill jag ge stöd till de
              som handlar om hushållsnära tjänster.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="758fba4b">
            10 § Motioner om företags- och kapitalbeskattning
          </note>
          <note n="5e7962d4">
            Föredrogs
          </note>
          <note type="speaker" n="5ee1ec1e">
            Anf. 79 PER-OLOF SVENSSON (s):
          </note>
          <u who="Q6199088" xml:id="i-6b91eb3589a64d4d-0" n="6842b858">
            <seg n="65be9807">
              Herr talman! Vi ska nu debattera skatteutskottets betänkande
              nr 20. Det handlar om motioner om företags- och kapitalbeskattning.
            </seg>
            <seg n="7860de3e">
              I betänkandet behandlas ett hundratal motionsyrkanden, huvudsakligen
              från den allmänna motionstiden i höstas. Där tas upp olika skattefrågor
              med anknytning till det som jag nyss nämnde, företags- och kapitalbeskattning.
              Motionsyrkandena avstyrks i flera fall med hänvisning till pågående
              utrednings- och beredningsarbeten. Det gäller exempelvis frågan
              om tonnageskatt för sjöfarten, skatteregler för fåmansföretag,
              nya riktlinjer för avdrag för så kallad sponsring och någon form
              av schablonbeskattning av vissa småföretag med mera. 20 reservationer
              och ett särskilt yttrande är avlämnade.
            </seg>
            <seg n="3f16d875">
              Därmed överlämnas ärendet för debatt.
            </seg>
          </u>
          <note type="speaker" n="ef3d70ae">
            Anf. 80 LENNART HEDQUIST (m):
          </note>
          <u who="Q5796375" xml:id="i-d1167de55a45b4f1-0" n="ab07d9e3">
            <seg n="ca2a3274">
              Herr talman! Det finns ett skriande behov i vårt land av ett
              bra företagsklimat och ett bra företagandeklimat. Det är egentligen
              om detta som utskottsbetänkandet handlar. Det föreligger en stor
              samsyn mellan allianspartierna inom den borgerliga oppositionen
              om att skapa ett sådant bra företagarklimat.
            </seg>
            <seg n="83108ca2">
              Vi har ett antal gemensamma reservationer, och jag ber att få
              yrka bifall till reservation 1, men självfallet står jag bakom
              samtliga reservationer med moderata förtecken.
            </seg>
            <seg n="adc0bf73">
              I reservation 1 tar vi just upp vilka åtgärder som krävs för
              att åstadkomma ett bra företagsklimat.
            </seg>
            <seg n="ebbace8f">
              I reservation 3 behandlar vi behovet av att det snarast kommer
              fram ett förslag beträffande de så kallade 3:12-reglerna. Det
              är en fråga där regeringen har väntat och väntat med att lägga
              fram ett förslag. Det föreligger nu ett utredningsförslag som
              dock inte är tillfredsställande. Det visar på regeringens oförmåga
              att se vad som krävs för att åstadkomma att vi får fler små företag
              och små företag som kan växa i det här landet.
            </seg>
            <seg n="5dd49f4c">
              Reservation 2 handlar om tonnageskatten. Det är en fråga där
              det föreligger en majoritet här i riksdagen för att införa en
              sådan och till vilken Socialdemokraterna anslöt sig vid föregående
              riksmöte. Vi förväntade oss att ett förslag skulle komma mycket
              snart, men i själva verket har regeringen sölat även här så att
              det inte föreligger något utredningsförslag. Det är en uppenbar
              risk för att det inte kommer något förslag denna mandatperiod,
              trots att det under hela denna mandatperiod har funnits en majoritet
              för att vi ska åstadkomma den typen av skatt som är till förmån
              för de svenska rederierna.
            </seg>
            <seg n="9f21a536">
              Vi har vidare i detta betänkande reservation 13 och reservation
              18 som båda berör hur man ska kunna åstadkomma bättre förhållanden
              i skattehänseende och sponsringshänseende till ideella föreningar,
              stiftelser och företag. Även här lyser alltså Regeringskansliet
              med en frånvaro av förslag.
            </seg>
            <seg n="00003ef1">
              Det som jag tycker är extra besvärande är att vi har sådana skatteregler
              som berör föreningslivet att det föreligger en uppenbar risk att
              många ideellt arbetande ungdomsledare och andra skulle kunna komma
              att bryta mot den aktuella skattelagstiftningen. Därför bör man
              anpassa lagstiftningen på de här områdena så att dessa risker
              kan undanröjas och bättre förhållanden skapas för dem som arbetar
              i föreningslivet. Det är märkligt att Socialdemokraterna inte
              kan rätta till dessa förhållanden. Vi har ju den senaste veckan
              sett andra missförhållanden inom föreningslivet närstående just
              det socialdemokratiska partiet, men där handlar det om manipulerade
              medlemssiffror och åtgärder för att åstadkomma större statsbidrag.
            </seg>
            <seg n="88dd30ca">
              Det jag talar om handlar om att åstadkomma sådana förhållanden
              för föreningarna att de krafter som arbetar ideellt kan göra detta
              utan att bryta mot några som helst skatteregler.
            </seg>
            <seg n="a7c53a69">
              Herr talman! Det finns som sagt många motioner som behandlas
              i det här betänkandet. Jag har här i mitt anförande tagit fram
              ett antal poster där det på ett beklagligt sätt är så att regeringen
              inte tar tag i de uppenbara problem som föreligger i skattelagstiftningen.
              Det är självfallet något som måste ändras en kommande mandatperiod
              med en ny regering.
            </seg>
          </u>
          <note type="speaker" n="aa97b748">
            Anf. 81 ANNA GRÖNLUND KRANTZ (fp):
          </note>
          <u who="Q4767056" xml:id="i-74e98a26f8184ed5-3" n="1d19c2ad">
            <seg n="999aee19">
              Herr talman! Företags- och kapitalbeskattningen är en av de viktiga
              delar som påverkar företagsklimatet, och tyvärr finns det ju mycket
              att säga om det svenska företagsklimatet. I en ny undersökning
              som Svenskt Näringsliv har genomfört tillsammans med Temo visar
              det sig att 20 % av de svenska företagen överväger att flytta
              utomlands. Totalt skulle det här innebära en förlust av ungefär
              500 000 jobb. Det handlar inte bara om de stora företagen, som
              ofta redan har flyttat sina arbetstillfällen utomlands. Det handlar
              framför allt i den här undersökningen om de något mindre företagen.
              Det är något som verkligen borde vara ett stort bekymmer som vi
              alla i den här kammaren borde ta till oss.
            </seg>
            <seg n="3ea42c85">
              Bakgrunden till detta är givetvis företagsklimatet, men allt
              handlar självklart inte om skatter. Det handlar också om kostnader
              för att anställa, sjuklönekostnader och byråkrati. Men att sänkta
              skatter, särskilt för de små företagen, är en angelägen åtgärd
              för att få ett bättre företagarklimat i Sverige är helt klart.
              Småföretagen har länge väntat på att få en rättvis beskattning
              som jämställer de små företagen med de stora.
            </seg>
            <seg n="c1a1b5de">
              Från alliansens sida är vi ense. Vi vill se att de så kallade
              fåmansbolagsreglerna reformeras. Modellen för hur det här görs
              är inte det primära för oss, utan för oss är det viktigaste att
              skapa rättvisa villkor för de små företagen. I den reservation
              som vi gemensamt har skrivit har vi ställt oss bakom den så kallade
              BEK-modellen som ett första steg för att lösa de problem som finns
              med de små företagen och deras beskattning. Att det här är en
              angelägen reform har också regeringen och dess stödpartier antytt.
              Vi har haft väldigt intensiva debatter om det här i riksdagens
              kammare tidigare. Men tyvärr har inget konkret förslag ännu landat
              på riksdagens bord.
            </seg>
            <seg n="7bb088e9">
              Många blev väldigt positivt överraskade när 3:12-utredningens
              förslag presenterades. Det gick ut på slopad förmögenhetsskatt,
              sänkt skatt på kapitalinkomst och en generösare kapitalbeskattning
              för fåmansbolag med stor lönesumma. Man måste verkligen hålla
              med om att det är ett steg i helt rätt riktning, och det var också
              det som näringslivets organisationer sade när förslaget presenterades.
              Dessvärre var inte finansministern lika positiv, åtminstone inte
              vad gäller den slopade förmögenhetsskatten. Det måste sägas vara
              mycket synd eftersom detta faktiskt är en del av ett helhetskoncept.
            </seg>
            <seg n="18fd148f">
              Jag ska inte gå in mer på förmögenhetsskatten eftersom den inte
              ligger under den här punkten, men man måste ändå säga att den
              summa pengar som regeringen och stödpartierna har avsatt till
              det här åtminstone räcker en bit på vägen. Vi ser fram emot att
              se om regeringen nu lyssnar på sina egna rådgivare och genomför
              de föreslagna förändringarna. De är ju helt klart behövda, och
              de är också efterlängtade. Det är inte annat att göra än att beklaga
              att det har dröjt så otroligt länge innan det blir verklighet
              av dem.
            </seg>
            <seg n="3c69beae">
              Herr talman! Jag har pratat om fåmansbolagsbeskattning, men mycket
              annat finns ju också med i det här betänkandet. Jag tänkte inte
              ta upp de övriga frågorna, utan för att vinna tid tänkte jag bara
              säga att jag givetvis står bakom Folkpartiets och alliansens samtliga
              reservationer. Jag väljer dock att enbart yrka bifall till reservation
              3.
            </seg>
          </u>
          <note type="speaker" n="f3a8bbd3">
            Anf. 82 PER LANDGREN (kd):
          </note>
          <u who="Q4355135" xml:id="i-160312d403835230-3" n="2b655a6f">
            <seg n="101e3dd1">
              Herr talman! Jag ska börja med att yrka bifall till reservation
              1.
            </seg>
            <seg n="493445b3">
              Ett positivt företagarklimat skapar grunden för det goda samhället.
              Ett starkt näringsliv är förutsättningen för en bra välfärd med
              god omsorg, värdig vård och en utvecklande skola. Kristdemokraterna
              och den allians som vi ingår i anser att företagsklimatet i Sverige
              kan förbättras genom att vi låter de skatter som drabbar näringslivet
              och företagarna, inte minst småföretagare, mildras. Liksom numera
              flera statliga utredningar anser vi att också förmögenhetsskatten
              måste avvecklas, men det kommer vi till senare, i nästa betänkande.
              Dubbelbeskattningen på aktier är också något som vi vill ändra
              på. Det vill vi göra för att kunna bygga en bättre välfärd genom
              att ge fler människor riktiga jobb i riktiga företag.
            </seg>
            <seg n="5480c681">
              Dessutom anser vi att dagens skattepolitik, om man tittar på
              enskilda skatter, strider mot en rad skatterättsliga principer.
              Det skadar människors möjlighet till frihet och trygghet. Förmögenhetsskatten,
              som vi kommer till så småningom, strider framför allt mot minsta-offer-principen,
              skatteförmågeprincipen och neutralitetsprincipen. Den har ju också
              en stor betydelse för företagsbeskattningen. Den och andra skatter
              diskriminerar företagande och ägande, inte minst svenskt ägande,
              på ett sätt som inte bara skadar skatteobjekten utan också hela
              samhället.
            </seg>
            <seg n="0e284dc5">
              Årets nyhet gäller också räntebeläggningen av juridiska personers
              periodiseringsfonder. Där anser vi, beträffande Socialdemokraternas
              finansiering av höjningen av fribeloppet för gifta i förmögenhetsskatten,
              att själva greppet är rimligt. Det är bra att regeringen inser
              att man behöver stötta gifta par och att de inte ska diskrimineras
              och beskattas hårdare än andra. Men det ska inte ske genom att
              man beskattar företag med sparade reserver. Det ska inte finansiera
              en sådan skattesänkning. Det är inte logiskt. Vi bör därför också
              stödja reservation 6. Jag yrkar inte bifall till den nu. Jag vet
              inte om någon annan kommer att göra det. Om det yrkas senare kommer
              vi att stötta den reservationen.
            </seg>
            <seg n="c60bf4fc">
              Så sent som i januari i år kom en statlig utredning från de så
              kallade tre vise männen om fåmansbolagsbeskattningen. De ville
              ju lägga an en helhetssyn på 3:12-regler, på arbetsgivaravgifter
              och på förmögenhetsskatten. Man talade där om en avskaffad förmögenhetsskatt.
              Men redan efter 40 minuter var finansministern ute och sade nej
              till hela förslaget, trots att utredarna ville se företagsbeskattningen
              som en helhet. Jag har naturligtvis en undran om skatteutskottets
              majoritet ställer sig bakom ett sådant avspisande av ett helhetsförslag
              som tre av landets främsta skatteexperter förde fram, P.-O. Edin,
              Sven-Olof Lodin och Ingemar Hansson. Så lång tid tog det för finansministern.
              Jag undrar hur skatteutskottet ställer sig till utredningens helhetsförslag.
            </seg>
          </u>
          <note type="speaker" n="06fc3cce">
            Anf. 83 STAFFAN DANIELSSON (c):
          </note>
          <u who="unknown" xml:id="i-0c3dbdd64484d120-0" n="1400989e">
            <seg n="0b69d253">
              Herr talman! I det här betänkandet med en rad motioner från den
              allmänna motionstiden rörande företags- och kapitalbeskattning
              har Centerpartiet reserverat sig på ett antal punkter. Jag står
              givetvis bakom samtliga våra reservationer. Jag ska beröra några
              av dem och yrkar bifall till reservation 1 och 12.
            </seg>
            <seg n="7378e093">
              Det är rätt fantastiskt att regeringspartiet i ett land med ett
              av världens högsta skattetryck och i en värld med växande handel
              och konkurrens verkar gå till val på att höja skatterna ytterligare.
              Sverige har redan problem med sin konkurrenskraft och med omfattande
              utflyttning av företag och jobb. Den som inte inser att skatterna
              måste sänkas, inte höjas, har enligt min uppfattning problem med
              sin verklighetsuppfattning i dagens värld.
            </seg>
            <seg n="e5c80246">
              Vänsterpartierna vill främst diskutera hur vår gemensamma kaka
              ska fördelas, inte hur den ska vidmakthållas och expandera. Det
              är genom att kakan växer som vi säkrar våra resurser för våra
              gemensamma åtaganden. Därför är det så viktigt med en ny borgerlig
              regering som kan genomföra det åtgärdsbatteri som Sverige så väl
              behöver för att få till stånd mer företagande och tillväxt, lägre
              skatter och mindre krångel och byråkrati.
            </seg>
            <seg n="713a0b08">
              Centerpartiet stöder att den skadliga förmögenhetsskatten som
              drivit enorma mängder kapital ur landet ska tas bort. Även dubbelbeskattningen
              av aktier bör på sikt avvecklas. Där har utskottets majoritet
              en poäng när man medger att dubbelbeskattningen delvis fungerar
              som en skatt på företagets investeringar. Jag instämmer i det.
            </seg>
            <seg n="23103e52">
              Så till några av våra reservationer. Den nya jordbruksreformen
              inom EU, och därmed i Sverige, har nu trätt i kraft. Genom regeringens
              passivitet har en kraftig skatteskärpning skett genom att en del
              av jordbrukets markvärde omvandlats till frikopplade stödrätter.
            </seg>
            <seg n="d4fe7e8c">
              När dessa säljs beskattas de till skillnad från tidigare i inkomstslaget
              näringsverksamhet i stället för i inkomstslaget kapital. Det höjer
              beskattningen från 30 % till mer än det dubbla. Så är det i dag.
              Det har skett en faktisk fördubbling av skatten på åkermark vad
              gäller den här delen.
            </seg>
            <seg n="99ad0d3b">
              Det svenska jordbruket är i dag hårt pressat av svår konkurrens
              och låga priser. Att då skärpa skattetrycket i samband med reformen
              har inte varit avsikten och är alldeles fel väg att gå. För att
              snabba på regeringen bör riksdagen i ett tillkännagivande klargöra
              för regeringen att detta måste rättas till snarast. Det är lite
              trist att det bara är Centerpartiet och Kristdemokraterna som
              ligger på i den frågan. Skadan är skedd och måste rättas till.
            </seg>
            <seg n="91f12ab6">
              Vi uppmärksammar också att dagens regler för småföretagares bilkostnader
              är alldeles för krångliga och svårttillämpade. Sverige behöver
              fler småföretagare, mer än kanske någonting annat. Det behövs
              företagare som kan koncentrera sig på att utveckla sitt företag
              på marknaden. I stället går alldeles för mycket av tiden åt till
              byråkrati och administration på en rad områden och inte minst
              vad gäller småföretagets bilkostnader.
            </seg>
            <seg n="414b87de">
              En detaljerad körjournal måste föras där varje körning ska dokumenteras
              med uppgift om mätarställning, körsträcka, resmål och resans syfte.
              Minsta ofullständigheter vid kontroll kan resultera i ökade skatter
              på stora belopp. På inget sätt utesluts fusk. Den med rymligt
              samvete kan säkert konstruera fiktiva resor.
            </seg>
            <seg n="ca2e6d2b">
              Den tidigare skälighetsbeskattningen var enklare och rimligare.
              Motivet för att krångla till det som nu har skett var att det
              skulle bli enklare, vilket det alltså inte har blivit. En återgång
              till tidigare bevisligen fungerande regelverk bör därför ske.
            </seg>
            <seg n="ec447e57">
              Centerpartiet stöder också flera alliansreservationer om till
              exempel införande av tonnageskatt, lägre skatt för fåmansföretag
              och ökade möjligheter att göra avdrag även för sponsring av kultur.
            </seg>
          </u>
          <note type="speaker" n="130d0658">
            Anf. 84 FREDRIK OLOVSSON (s):
          </note>
          <u who="Q3373667" xml:id="i-777fb3ce97a9aa7d-0" n="0079c3a7">
            <seg n="b6c96f0a">
              Fru talman! Sverige har en liten, öppen och exportberoende ekonomi.
              Det kan förefalla vara en väldigt utsatt position i globaliseringens
              tidevarv. Men vi är samtidigt och har varit framgångsrika när
              det gäller att använda oss av internationaliseringen för att förbättra
              vårt välstånd. Utvecklingen har gått från det gamla jordbrukssamhället
              via industrisamhället till det kunskapssamhälle med stor tjänstesektor
              vi har i dag.
            </seg>
            <seg n="5b90df97">
              Den här resan har inte alltid varit enkel, rak och okomplicerad.
              Vi har sett åtskilliga strukturförändringar där företag och ibland
              också hela branscher har försvunnit och lagts ned samtidigt som
              nya har skapats och kommit till. Så kommer det att fortsätta att
              vara.
            </seg>
            <seg n="8420c0d4">
              Det innebär att Sverige behöver fler nya och växande företag.
              Därför är i varje fall jag glad över att nyföretagandet nu ökar
              och ökar ganska kraftigt. De senaste siffrorna från Jobs and Society
              är väldigt positiva. Det gäller inte minst för Helsingforssområdet.
            </seg>
            <seg n="86dca0d2">
              Men vi får förstås inte och ska inte slå oss till ro med det.
              Vi behöver fortsätta ansträngningarna med att göra det lättare
              att starta och expandera företag i Sverige. Det handlar om att
              uppmuntra risktagande, öka tryggheten i att vara småföretagare
              och främja mångfalden i företagandet.
            </seg>
            <seg n="0c82c3a4">
              I dag har Sverige ett stort överskott i handeln med omvärlden.
              Att vi har en stark internationell position är också lätt att
              se när vi jämför oss med andra länder. Vi har en högre tillväxt,
              lägre arbetslöshet och högre sysselsättningsgrad än genomsnittet
              i OECD och EU.
            </seg>
            <seg n="ec7ce9ac">
              När vi läser de internationella rankningslistorna kan vi se att
              Sverige inte bara ska skaffa sig ett bra företagsklimat, som Lennart
              Hedquist sade, utan att vi faktiskt redan har det, även om vi
              naturligtvis alltid ska förbättra oss. Vi kan också se att vi
              har en god konkurrenskraft jämfört med andra. Vi investerar mest
              i kunskapsintensiv verksamhet av alla, och vi har ett bra innovationsklimat.
            </seg>
            <seg n="477527a5">
              Sverige har inte bara varit duktigare än andra de senaste tio
              åren. Vi har dessutom goda förutsättningar att fortsätta att vara
              det. Vi har på tio år gått från att vara ett mycket utsatt och
              försvagat land med låg eller till och med negativ tillväxt, sönderkörda
              offentliga finanser och massarbetslöshet till att ha skaffat oss
              en styrkeposition som vi nu förstås också måste använda oss av.
            </seg>
            <seg n="80967d1d">
              Vad innebär då det för skattepolitiken på företags- och kapitalområdet?
              Ja, inte att vi generellt sett ska ta bort eller kraftigt sänka
              skatterna. Tvärtom bidrar många av de skatteintäkter som kommer
              från kapital och företagande till det som gör det bra att driva
              företag i Sverige.
            </seg>
            <seg n="a1371fc1">
              I den här kammaren fattar vi också beslut om pengar som exempelvis
              används till förskola, utbildning, forskning, vägar och järnvägar.
              Alla dessa åtgärder bidrar på olika sätt till att förbättra förutsättningarna
              för företagandet. Det kräver också en politik som ser till att
              pengarna kommer in.
            </seg>
            <seg n="5498c189">
              Skattepolitiken beskrivs gärna som någonting väldigt fiskalt,
              ett sätt att dra undan pengar från medborgare och företag till
              staten. Men den hänger också nära samman med de utgifter och förmåner
              som skatterna betalar, och som näringslivet och enskilda företag
              också är beroende av.
            </seg>
            <seg n="ec2ac7de">
              Däremot ska vi ha en skattepolitik som utformas på ett sätt som
              inte hindrar näringslivet att skapa starka och livskraftiga företag.
              Det gäller inte minst småföretagen. Beskattningen av de mindre
              företagen är väl det avsnitt i det här betänkandet som brukar
              diskuteras och debatteras allra mest.
            </seg>
            <seg n="7bd7201f">
              Där har vi också gjort en hel del under senare tid för att just
              göra det lättare och mer gynnsamt att driva företag i Sverige.
              Vi har avskaffat arvs- och gåvoskatten för att underlätta generationsskiften
              i små företag. Vi har tagit bort de flesta av de stoppregler som
              fåmansföretagen tidigare har haft.
            </seg>
            <seg n="53b6f733">
              Deklarationen för fysiska personer som driver enskild näringsverksamhet
              har förenklats. Gränserna för klyvningsreglerna i de så kallade
              3:12-reglerna har höjts. Det innebär att det utrymme ökar som
              en fåmansföretagare kan ta ut och beskatta som inkomst av kapital.
              Vi kommer genom ytterligare förändringar i 3:12-regelverket att
              sänka skatten för fåmansbolagen. Där remissbehandlas nu den särskilda
              expertgruppens förslag, som också tidigare talare har nämnt.
            </seg>
            <seg n="f47b9321">
              Fru talman! Vad är alternativet till den skattepolitik som vi
              står för? När man läser reservationen i betänkandet står det klart
              att de borgerliga ser fram emot att få genomföra mycket stora
              skattesänkningar. Det innebär åtföljande nedskärningar i människors
              trygghet och välfärd. Det skriver de inte i betänkandet, men det
              blir konsekvensen av politiken.
            </seg>
            <seg n="0a989248">
              Annars är den borgerliga gemensamma reservationen nr 1 en sällsynt
              innehållslös historia. Det är också nr 3, för den delen. Det finns
              gott om svepande formuleringar. Men ni ger väldigt få konkreta
              besked. Jag tror att det var Anna Grönlund Krantz som tidigare
              sade att modellen vi väljer inte spelar så stor roll. Men man
              måste faktiskt ändå välja en modell om man har ambitionen att
              regera.
            </seg>
            <seg n="7b2bd3f4">
              Regeringen kritiseras i hårda ordalag i era reservationer för
              3:12-reglerna. De framställs som något av det viktigaste att göra
              någonting åt. Men ändå har ni ingen uttalad modell för vad ni
              själva vill göra. Det står bara att reglerna ska förändras. Berätta
              gärna hur. Vi kan väl åtminstone få veta lite grand.
            </seg>
            <seg n="a005daa9">
              Ska klyvningsreglerna, som gör att företagare som tjänar mycket
              pengar också får betala statsskatt, helt tas bort? Det var ju
              tidigare Moderaternas linje. Eller är det normallönemodellen,
              som Centerpartiet tidigare har stått för, som är den borgerliga
              modellen? Eller är det BEK-modellen, som Anna Grönlund Krantz
              tog upp i sitt anförande tidigare? Det kan vara intressant att
              få veta det. Man kan ju inte välja alla principer och modeller
              samtidigt. Av er reservation får man inget veta. Därför yrkar
              jag avslag på samtliga reservationer.
            </seg>
            <seg n="5b8b983e">
              Fru talman! Avslutningsvis ska jag säga att ingen ska behöva
              tveka när det gäller att vi socialdemokrater är och fortsätter
              att vara aktiva för att se till att skatter och andra regler anpassas
              på ett sätt som gör att företagandet får det stöd och det utrymme
              som det behöver för att växa och utvecklas i vårt land. Vi står
              för en väl avvägd skattepolitik och ett bra företagsklimat där
              nya företag startar och befintliga stärks och växer.
            </seg>
            <seg n="730b65ce">
              Men vi viker inte heller från vår strävan att skapa ett rättvist
              samhälle med rättvisa skatter där vi låter trygghet och välfärd
              omfatta alla människor.
            </seg>
            <seg n="aea91167">
              Därför yrkar jag inte bara avslag på reservationerna utan också
              bifall till skatteutskottets förslag i betänkandet.
            </seg>
          </u>
          <note type="speaker" n="bb3b0aa2">
            Anf. 85 LENNART HEDQUIST (m) replik:
          </note>
          <u who="Q5796375" xml:id="i-d1167de55a45b4f1-1" n="ab07d9e3">
            <seg n="0dd37ca2">
              Fru talman! Nu önskar jag att vi kan föra ned Fredrik Olovsson
              på en konkret nivå som berör det svenska företagsklimatet.
            </seg>
            <seg n="2e6bb0e2">
              Fredrik Olovsson försökte ange ett antal frågor där företagsklimatet
              skulle ha förbättrats under den gångna mandatperioden och under
              den tid som han själv har suttit här i riksdagen.
            </seg>
            <seg n="9fd614ac">
              Det finns en fråga där regeringen har kommit till skott, och
              det är arvs- och gåvobeskattningen. Den underlättar inte minst
              generationsskiften i företag, inte minst i små företag. Där har
              vi med gemensamma krafter tillsammans med näringslivsorganisationerna
              lyckats baxa regeringen till ett avslut. Men i övrigt handlar
              det om frånvaron av förändringar av de så kallade 3:12-reglerna
              för fåmansbolagen.
            </seg>
            <seg n="f2014c6f">
              Fredrik Olovsson nämnde också att det skulle ha förenklats för
              företagarna att deklarera. Jag är inte säker på att det är så
              många företagare som tycker det.
            </seg>
            <seg n="08090f11">
              Min uppmaning till Fredrik Olovsson är: Nämn några konkreta åtgärder
              som har förbättrat företagsklimatet i vårt land!
            </seg>
            <seg n="77ef2e68">
              Eftersom jag förstår att den listan inte blir så lång ber jag
              honom också att beskriva vad det är som hindrar regeringen från
              att lägga fram förslag som förbättrar för företagare och företagandeklimat
              i vårt land.
            </seg>
          </u>
          <note type="speaker" n="4c9a9240">
            Anf. 86 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-1" n="0079c3a7">
            <seg n="ea4b0c42">
              Fru talman! Lennart Hedquist utgår ifrån att vi inte har något
              bra företagsklimat. Vi är redan på den punkten oeniga om verklighetsbeskrivningen.
              Min uppfattning är att Sverige har ett bra näringsklimat och företagsklimat.
              Det står jag inte bara här och säger utan att ha någon form av
              stöd för det; när Världsbanken jämför Sverige med andra i världen
              tillhör Sverige de tio länder som har det bästa företagsklimatet,
              som reglerar affärslivet minst, som har minst krångel och där
              det är enklast och bäst att bedriva företagande.
            </seg>
            <seg n="3cd5d9ef">
              Vi kan naturligtvis bli bättre, och vi ska bli bättre. Jag nämnde
              till exempel 3:12-reglerna, där vi vill komma till ett avslut.
              Men ni har ju inte ens någon uppfattning om vilken modell som
              ska gälla där. Nu kritiserar ni mig för precis samma sak, så vi
              kan möjligen ta varandra i hand även om jag är tämligen övertygad
              om att vi senare i år ska presentera ett sådant förslag.
            </seg>
            <seg n="7afeb5e3">
              Jag måste också ställa en annan fråga. Den gäller Moderaternas
              politik. Det går inte att komma ifrån att en av de saker som är
              viktig är alla de pengar som vi använder till insatser i välfärden,
              till infrastruktur och annat. Om man nu ska sänka skatterna så
              kraftigt ser ni inte då att det också kommer att bli försämringar
              på andra områden, som är viktiga för företagsklimatet?
            </seg>
          </u>
          <note type="speaker" n="e01fccff">
            Anf. 87 LENNART HEDQUIST (m) replik:
          </note>
          <u who="Q5796375" xml:id="i-d1167de55a45b4f1-2" n="ab07d9e3">
            <seg n="86e6af3c">
              Fru talman! Vi sänker skatten på arbete och gör det lönsamt att
              arbeta. Vi hymlar inte med att det innebär att vi är mindre generösa
              i bidragssystemen. Men vi vill också se till att vi skapar ett
              bra företagarklimat och företagandeklimat.
            </seg>
            <seg n="cd430649">
              Det är klart att man kan säga som Fredrik Olovsson: Det finns
              betraktare som tycker att det verkar bra i Sverige. Det ska vi
              vara tacksamma och glada för. Det som är bra i Sverige ska vi
              vara stolta över. Men, Fredrik Olovsson, man kan inte sitta på
              sin kammare och vara socialdemokrat och säga att vi har ett bra
              företagarklimat när man samtidigt gör undersökningar hos dem som
              berörs företagen och företagarna som visar att de inte tycker
              att vi har ett bra företagar- och företagsklimat. Det påverkar
              deras investeringsvilja och det påverkar tillväxttakten i Sverige.
            </seg>
            <seg n="53efaf5c">
              Fredrik Olovsson! Ni måste börja tänka utifrån och in, och inte
              sitta på er kammare och slå er för bröstet och säga: Vi har ett
              bra företagarklimat i Sverige! Det anser nämligen inte de som
              är berörda av det.
            </seg>
            <seg n="29dcb6b2">
              Min fråga är fortfarande: Vilka hinder anser du föreligger för
              att regeringen ska kunna lägga fram förslag som förbättrar företagarklimatet
              i Sverige?
            </seg>
          </u>
          <note type="speaker" n="f08d5c95">
            Anf. 88 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-2" n="0079c3a7">
            <seg n="20c8ad64">
              Fru talman! Det föreligger inga sådana hinder. Vi har till exempel
              ett handlingsprogram om ungefär 300 punkter och konkreta åtgärder
              som ska genomföras för att förbättra och förenkla för företagen.
              Det är ett konkret exempel på vad vi vill göra. Jag skulle kunna
              läsa upp en del av förslagen, men de handlar också om mycket som
              inte har med skatter att göra så jag avstår från det i det här
              läget.
            </seg>
            <seg n="125202e4">
              Jag tycker att det är bra att Lennart Hedquist ändå tillstår
              att vi har ett bra näringslivsklimat och företagarklimat på många
              sätt och att vi ska vara stolta över det. Det är ingen slump att
              det är på det viset, utan vi socialdemokrater har arbetat hårt
              i ungefär tio år nu för att det ska vara på det sättet. Vi kan
              naturligtvis alltid bli bättre, och för det har vi de här ytterligare
              300 punkterna som vi vill göra någonting åt.
            </seg>
            <seg n="94482362">
              Det går ändå inte att komma ifrån att man måste ha en politik
              som hänger ihop. Jag tror inte att Sverige blir ett bättre land
              om man sänker skatterna kraftigt, framför allt för dem som har
              det bra i samhället, när man samtidigt ska sänka ersättningen
              för förtidspensionärer och de föräldralediga, när man ska fördubbla
              antalet karensdagar och så vidare. Jag kan fortsätta en bra stund
              till.
            </seg>
            <seg n="b636e493">
              Avslutningsvis tycker jag att det är viktigt att vi också vågar
              prata om det som är bra i det svenska näringslivsklimatet. Jag
              tyckte att det var intressant att Lennart Hedquist också kunde
              ge det ett erkännande. Jag tror att en del av den diskussion som
              vi ibland för oss emellan opposition, regeringsföreträdare och
              regeringsparti ibland blir så svart eller vit att vi inte kan
              se nyanserna. Sanningen ligger väl oftast någonstans däremellan.
              Jag försöker förstås lyfta fram det som är bra, och du det som
              är dåligt. Det ligger väl på något vis i politikens väsen. Men
              jag tror att det är bra om människor som funderar på att starta
              ett företag också kan få veta att det inte är så svårt och krångligt
              som det ibland kan framställas.
            </seg>
          </u>
          <note type="speaker" n="d58d81ef">
            Anf. 89 ANNA GRÖNLUND KRANTZ (fp) replik:
          </note>
          <u who="Q4767056" xml:id="i-74e98a26f8184ed5-4" n="1d19c2ad">
            <seg n="8c66c331">
              Fru talman! Fredrik Olovsson har tydligen inte läst sin läxa
              om alliansens gemensamma förslag särskilt bra. Vi har valt modell,
              Fredrik Olovsson! När näringslivets organisationer i fjol våras
              gick ut och förordade den så kallade BEK-modellen så sade vi att
              vi är beredda att gemensamt från alliansens sida ställa upp bakom
              modellen. Vi trodde också då att vi skulle kunna få ett stöd i
              den här kammaren för att ta detta som ett första steg. Det kanske
              inte nödvändigtvis står i den reservationstext som finns, och
              det är i så fall beklagligt.
            </seg>
            <seg n="e1777e84">
              Skälet till att jag sade som jag sade i mitt anförande är att
              jag faktiskt inte tror att modellen är det viktigaste. För att
              få ett bättre företagsklimat och för att skapa rättvisa villkor
              för fåmansbolagen tror jag att det hade varit mycket mer önskvärt
              om vi i den här kammaren hade kunnat enas om någonting. Vi borde
              ha kunnat säga att den utredning som har kommit i alla fall är
              ett steg i rätt riktning. Från alliansens sida kanske vi vill
              mer och från regeringens och stödpartiernas sida kanske man inte
              vill ta steget fullt ut. Men det skulle i alla fall ha visat att
              det finns en enighet och att vi har gemensamma åsikter om hur
              vi ska bedriva företagarpolitik för att förenkla för de här bolagen.
            </seg>
            <seg n="e1d108b8">
              Fredrik Olovsson sade att man måste välja, och vi har valt. Men
              jag tycker att det skulle vara väldigt bra om regeringen skulle
              vilja något. Därför måste jag få höra av Fredrik Olovsson hur
              tankegångarna går. Kommer det en proposition som föreslår ungefär
              det som era utredare har föreslagit eller vad landar på riksdagens
              bord?
            </seg>
          </u>
          <note type="speaker" n="f6bec4b1">
            Anf. 90 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-3" n="0079c3a7">
            <seg n="9d39e445">
              Fru talman! Jag har läst det här betänkandet väldigt noga. Det
              var just därför att det inte stod någonting om en modell i er
              gemensamma reservation som jag frågade om det. Man kan inte bara
              driva politiken på någon debattsida. Man måste också följa upp
              den i riksdagens kammare. Nu har Anna Grönlund Krantz gjort det
              tydligt, och det tycker jag är bra.
            </seg>
            <seg n="6e42f068">
              Sedan talar du om hur vi kan komma vidare när det gäller framför
              allt 3:12-reglerna och den utredning som kom. Jag tycker att du
              hade en väldigt bra och trevlig ton. Jag tror att det skulle vara
              mycket bra om vi gemensamt kunde komma överens om en lösning,
              även om ni inte får allt ert tillgodosett och vi inte får allt
              vårt tillgodosett. Jag tycker att det kan bli spännande att resonera
              om det framöver.
            </seg>
            <seg n="83bdcccd">
              I något anförande tidigare sades det att finansministern hade
              avfärdat hela utredningen. Så är inte alls fallet. Han välkomnade
              utredningens förslag och tyckte att många av dem var intressanta
              och spännande, men han sade att just förmögenhetsskatten är vi
              inte beredda att ta bort. Den positionen har också vi socialdemokrater
              i riksdagens skatteutskott.
            </seg>
          </u>
          <note type="speaker" n="738f9ffb">
            Anf. 91 ANNA GRÖNLUND KRANTZ (fp) replik:
          </note>
          <u who="Q4767056" xml:id="i-74e98a26f8184ed5-5" n="1d19c2ad">
            <seg n="eb2eacdb">
              Fru talman! Tack för det, Fredrik Olovsson. Det är väldigt klarläggande
              att höra att ni redan har bestämt er. Ni är inte beredda att röra
              förmögenhetsskatten. Om jag inte har läst den utredning som ni
              hade beställt och som kom från de här tre vise männen fel, var
              det väl ändå så att det här skulle ses som ett paket. Förmögenhetsskatten
              och reformeringen av fåmansbolagsreglerna hör ihop. Det är saker
              som bör genomföras gemensamt. Det finns ju andra saker också som
              tyder på att förmögenhetsskatten bör tas bort.
            </seg>
            <seg n="202eb9ca">
              Jag skulle vilja fråga Fredrik Olovsson hur tongångarna går.
              Hur långt är man beredd att gå? Fredrik Olovsson säger att finansministern
              välkomnade förslaget förutom vad gäller förmögenhetsskatten. Är
              det också det som kommer i den proposition som näringslivet så
              innerligt väntar på?
            </seg>
            <seg n="fbd16b71">
              Den borgerliga alliansens ståndpunkt kan knappast vara okänd,
              Fredrik Olovsson. Detta är ju en fråga som vi tyvärr har debatterat
              i den här kammaren väldigt länge utan att särskilt mycket har
              hänt.
            </seg>
          </u>
          <note type="speaker" n="edfd3800">
            Anf. 92 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-4" n="0079c3a7">
            <seg n="d1a51792">
              Fru talman! Det stämmer. Vi är inte intresserade av att ta bort
              förmögenhetsskatten. Där går en tydlig skillnad mellan oss och
              er. Vi tycker att de som har stora förmögenheter mycket väl kan
              betala lite mer i skatt. Vi tycker att det är en rimlig fördelningspolitik.
              Vi tycker absolut inte att det är rimligt att ta bort förmögenhetsskatten
              för att sedan göra det som något av de partier vill som Anna Grönlund
              Krantz funderar på att regera tillsammans med om hon får möjlighet,
              nämligen att kraftigt försämra tryggheten för framför allt arbetslösa,
              sjuka, äldre och föräldralediga. Det ställer vi inte upp på.
            </seg>
            <seg n="10570966">
              Vi har sagt, och vi står för det, att vi återkommer med ett förslag
              utifrån 3:12-utredningens förslag. Ambitionen är att vi ska ha
              ett nytt regelverk på plats från den 1 januari 2006.
            </seg>
          </u>
          <note type="speaker" n="90667ab2">
            Anf. 93 PER LANDGREN (kd) replik:
          </note>
          <u who="Q4355135" xml:id="i-160312d403835230-4" n="2b655a6f">
            <seg n="b9512c91">
              Fru talman! Det var jag som i mitt anförande nämnde finansministerns
              inställning till den senaste utredningen om fåmansbolagen. Jag
              sade inte att han hade förkastat hela utredningen utan att han
              förkastade deras helhetslösning, som vi just hörde Anna Grönlund
              säga också.
            </seg>
            <seg n="c46425ab">
              När man läste utredningen såg man att tre av landets främsta
              skatteexperter ville göra en helhetsbedömning av företagarna och
              deras skattesituation. På det sättet var de självständiga. De
              gick utöver direktiven. Direktiven var klara. De skulle hantera
              3:12-reglerna inom den miljard som regeringen och riksdagsmajoriteten
              har avsatt. Men sedan ville de skapa någon typ av jämn och bra
              spelplan för alla företagare och för alla bolag. I den här helhetssynen
              ingick förmögenhetsskatten. Men nu verkar det som om Fredrik Olovsson
              har någon form av dogmatisk inställning till förmögenhetsskatten.
              Han har fortfarande den bilden att det är förmögna människor som
              beskattas genom förmögenhetsskatten och inte vanliga inkomsttagare
              som äger ett hus som råkar finnas på fel plats och så vidare.
            </seg>
            <seg n="f3c2911f">
              Min fråga är om Fredrik Olovsson och utskottsmajoriteten, i alla
              fall Socialdemokraterna, delar finansministerns bedömning, efter
              40 minuter och utan att ha läst själva utredningen, att det var
              ett dåligt helhetsförslag.
            </seg>
          </u>
          <note type="speaker" n="b081e7bc">
            Anf. 94 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-5" n="0079c3a7">
            <seg n="49a9409e">
              Fru talman! Jag har läst den och haft lite längre tid på mig
              än finansministern, och jag har samma uppfattning som han har.
              För oss är det inte aktuellt nu att ta bort förmögenhetsskatten.
              Skälen till det är just de som jag gav förut. För mig handlar
              det inte om att vara dogmatiskt. För mig handlar det om att ha
              en fördelningspolitisk profil i skattesystemet som är rimlig.
              Där bidrar faktiskt förmögenhetsskatten till att skapa en sådan
              fördelningspolitisk profil som jag tycker är rätt och riktig.
            </seg>
          </u>
          <note type="speaker" n="235916e0">
            Anf. 95 PER LANDGREN (kd) replik:
          </note>
          <u who="Q4355135" xml:id="i-160312d403835230-5" n="2b655a6f">
            <seg n="eeab18d3">
              Fru talman! Man kan ju föra den diskussionen vidare, och fördelningspolitik
              är viktigt. Det behöver vårt samhälle. Det är vi inte emot. Frågan
              är om förmögenhetsskatten är ett bra instrument, och det är där
              jag befarar att dogmatiken finns.
            </seg>
            <seg n="c5f971c8">
              Men låt oss hålla oss till det här betänkandet så att det inte
              blir renodlat om förmögenhetsskatten. Vi kan ju se på detta att
              svenska kapitalägare, svenska kapitalister i gammalt mer dogmatiskt
              språk, behandlas sämre än utländska dylika vad gäller förmögenhetsskatten
              men också vad gäller dubbelbeskattningen. Eftersom jag fick ett
              klart besked här från Fredrik Olovsson, fru talman, kanske vi
              kan få ytterligare ett besked. Tycker Fredrik Olovsson och Socialdemokraterna
              att det är en rimlig tingens ordning att, för att använda ett
              traditionellt språkbruk, utländska kapitalister premieras och
              gynnas jämfört med svenska kapitalister avseende dubbelbeskattning
              och förmögenhetsskatten? Är det en bra ordning att svenskt ägande
              har sämre villkor än utländskt?
            </seg>
          </u>
          <note type="speaker" n="1f2ba582">
            Anf. 96 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-6" n="0079c3a7">
            <seg n="0341d8a8">
              Fru talman! Om man tänker efter finns det egentligen ingen begränsning
              för hur många skatter som man skulle kunna ta bort eller avskaffa.
              Man kan ju ta bort allihop. Men det finns ett problem med det,
              och det är den andra sidan av myntet. Det finns också en hel del
              förmåner och verksamheter som man vill betala, och när vi gör
              det tillsammans, gör vi det via skattesystemet. Därför är jag
              inte beredd att säga att vi ska ta bort en massa skatter och sänka
              en massa skatter rent generellt. Jag tycker inte att det behövs.
            </seg>
            <seg n="36e0ceb8">
              Jag tycker dessutom att det leder till orimliga konsekvenser
              på en massa andra områden. Det har jag ju berättat om i tidigare
              replikomgångar också. Ska man ta bort skatterna och göra så kraftiga
              skatteförändringar som exempelvis alliansen står för, får det
              också konsekvenser för tryggheten för de föräldralediga, våra
              möjligheter att kosta på oss att ta hand om våra äldre och vilken
              utbildning och forskning vi kan ha. Det här hänger ihop och skapar
              en helhetsbild. Vi i socialdemokratin står för en helhet som är
              bra och framgångsrik. Vi har en samhällsmodell som har lyckats
              bättre än de flesta andra i Europa, och det ska vi vara stolta
              över. Vi är inte nöjda med den och med alla dess uttryck, men
              vi är faktiskt stolta över att vi lyckas så bra.
            </seg>
            <seg n="4a19407e">
              Det är åtskilliga borgerliga politiker och debattörer som har
              dömt ut den här metoden sedan länge. Vi skulle ju inte klara detta
              med höga skatter i den nya globaliserade världen, och ändå lyckas
              vi så bra. Det är faktiskt någonting att fundera över också för
              Per Landgren.
            </seg>
          </u>
          <note type="speaker" n="f24b2932">
            Anf. 97 STAFFAN DANIELSSON (c) replik:
          </note>
          <u who="unknown" xml:id="i-0c3dbdd64484d120-1" n="1400989e">
            <seg n="0b3ebe98">
              Fru talman! Vi i alliansen är överens när det gäller beskattningen
              av fåmansföretagen. Jag kan instämma i de inlägg som Anna Grönlund
              och Per Landgren har gjort. Jag hoppas verkligen att vi kommer
              fram i den frågan, och gärna i så bred enighet som möjligt, för
              det är en viktig fråga.
            </seg>
            <seg n="a711f407">
              Vad gäller förmögenhetsskatten säger Olovsson att det inte är
              aktuellt att ta bort den nu. Det är säkert sant, och det är vad
              Fredrik Olovsson ska försvara. Det är ju en skadlig skatt. Vi
              förlorar på den. Vi har 500 miljarder eller mer som ligger utomlands
              och som borde föras tillbaka till Sverige. Detta finansierar sig
              själv i stor utsträckning. Jag är beredd att slå vad med Fredrik
              Olovsson om att den är borta om några år, men jag ska inte göra
              det här.
            </seg>
            <seg n="04366aae">
              Jag har en kort fråga om en punkt som jag hade uppe i mitt anförande.
              Det har skett en kraftig skatteskärpning för när man säljer åkermark
              i Sverige genom den nya reform som flyttar över en del av försäljningsvärdet
              från åkermark till stödrätter som beskattas i inkomstslaget näringsverksamhet
              och inte kapital. Detta har skett. Jag är rätt säker på att det
              är i Sverige det har skett, och jag tror inte att det har skett
              i övriga EU-länder utan att vara exakt påläst, för där brukar
              man klara sådant här. Regeringen är senfärdig. Jag ställde en
              fråga om det här i höstas. Regeringen tittar på det och kommer
              kanske tillbaka med något förslag. Så länge man inte gör det så
              har man fördubblat skatten på den här delen av försäljningsvärdet.
              Jag vill bara fråga Fredrik Olovsson: Bör regeringen återkomma
              med förslag? När kan det ske? Eller är det bra som det är?
            </seg>
          </u>
          <note type="speaker" n="21cfd551">
            Anf. 98 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-7" n="0079c3a7">
            <seg n="64856fe0">
              Fru talman! När det gäller den senare frågan får jag hänvisa
              till det som vi skriver i betänkandet. Det här är inte alldeles
              enkelt utan krångligt och besvärligt, och man vill utreda det
              här ytterligare. Det är naturligtvis tråkigt att behöva säga så
              i stället för att berätta exakt hur man ska göra i dag, men det
              är lite krångligt och komplicerat, och då tror jag att det är
              bättre att vi tar reda på hur man kan göra på ett bra sätt i stället.
              Jag har inget annat besked än det du möjligen fick tidigare i
              dag, dessvärre.
            </seg>
          </u>
          <note type="speaker" n="2dd1ab82">
            Anf. 99 STAFFAN DANIELSSON (c) replik:
          </note>
          <u who="unknown" xml:id="i-0c3dbdd64484d120-2" n="1400989e">
            <seg n="f297bd01">
              Fru talman! Jag har ändå velat lyfta frågan. Jag vill då tolka
              det som så att vi är överens om att det här bör rättas till, och
              vi i Centern får fortsätta driva på så att regeringen återkommer
              så snart som möjligt i den här frågan till riksdagen.
            </seg>
          </u>
          <note type="speaker" n="0a194258">
            Anf. 100 FREDRIK OLOVSSON (s) replik:
          </note>
          <u who="Q3373667" xml:id="i-777fb3ce97a9aa7d-8" n="0079c3a7">
            <seg n="499607b6">
              Fru talman! Det tycker jag kan vara en bra idé. Det är bra om
              vi kan hjälpas åt att lyfta frågor som är viktiga för näringslivet
              på olika sätt.
            </seg>
            <seg n="d742bce6">
              Jag tycker också att det var en väldigt bra ton som Staffan Danielsson
              hade när det gäller just fåmansbolagen och beskattningen där om
              att vi faktiskt kan försöka hitta en modell tillsammans. Jag tror
              att det är bra om vi kan ha en bred majoritet bakom den typen
              av åtgärder.
            </seg>
          </u>
          <note type="speaker" n="8921f360">
            Anf. 101 PER ROSENGREN (v):
          </note>
          <u who="Q6079824" xml:id="i-15a1a535a52608cf-0" n="f0ee1aa5">
            <seg n="8b0249dd">
              Fru talman! Det har blivit så i de senaste debatterna i kammaren
              när skatteutskottet ska debattera betänkanden att man mer debatterar
              ett föregående eller kommande ärende. Återigen i dag har den största
              delen av tiden använts till förmögenhetsskatten, som hör till
              nästa ärende. Men det är möjligt att vi under nästa ärende kanske
              ska diskutera företagsbeskattningen då. Det kanske kan vara intressant.
              Det är ju ganska viktigt att diskutera även företagsbeskattningen
              lite i detalj också.
            </seg>
            <seg n="152e98e9">
              Jag blir lite konfunderad när jag läser vissa av reservationerna,
              bland annat reservation 1 där man med emfas fastslår att nyföretagandet
              minskar. Jag tror att det var Fredrik Olovsson som sade att de
              senaste uppgifterna säger att det är precis tvärtom: Nyföretagandet
              ökar, till och med ganska kraftigt. Jag tycker att man ska vara
              lite mer noggrann när man skriver sina reservationer och står
              bakom dem.
            </seg>
            <seg n="9891b5b8">
              Lennart Hedquist sade att det finns ett skriande behov av bra
              företagsklimat. Ja, det behövs det är alldeles riktigt. Vi behöver
              mer arbetstillfällen inom den privata sektorn. Vi behöver mer
              företag som på ett eller annat sätt kan finansiera den offentliga
              välfärden.
            </seg>
            <seg n="d7d98590">
              Jag var på ett företag för några veckor sedan som har 130 anställda,
              ett sådant där företag som har en ganska tuff konkurrens. De levererar
              bromsrör, bränslerör och lite andra sådana saker till bilindustrin.
              Vi vet att på sikt har de det väldigt tufft med tuff konkurrens.
              De har en marknadsandel på 75 % i Sverige och en stor andel även
              i Europa. De är alltså väldigt stora. När jag var nere och pratade
              med dem sade de att de är tvingade att flytta ut ett visst antal
              arbetstillfällen av dem som finns i Sverige, och det är framför
              allt Polen som är aktuellt just nu. Och varför gör de det? Är
              det på grund av skatterna? Nej, skatterna är väl inga problem!
              De har inte med företagsklimatet att göra.
            </seg>
            <seg n="fa614782">
              Det är så att för varje timme som de måste debitera kostar det
              i Polen 4 euro. Det gäller alltså de rörliga kostnaderna inklusive
              material. 4 euro. Motsvarande i Sverige är 38 euro! Så inte ens
              en halvering av lönerna i Sverige skulle hjälpa i den här situationen.
              Vad vi däremot får göra är att se till att vi behåller de kvalificerade
              arbetstillfällena som inte innehåller så mycket enkla handgrepp
              och så vidare. Är det så att vi skapar 60 arbetstillfällen i Polen
              så har vi ändå lyckats skapa ytterligare 30 här i Lidköping. Jag
              tycker att man ska ha det i åtanke.
            </seg>
            <seg n="38796c78">
              Då ställde jag frågan direkt: Vad har skatterna för betydelse
              i sammanhanget? Ingen som helst betydelse. Oavsett skattenivån
              så hade företaget flyttat de här arbetstillfällena. Vi måste alltså
              diskutera vad som är företagsklimat och hur vi kan behålla företag
              och olika typer av arbetstillfällen i Sverige. Vi och hela Västeuropa
              står inför en omställning av arbetena. Och snart omfattas även
              våra östliga grannar i Europa av precis samma sak, för snart kommer
              man att flytta ytterligare österut. Och det här är någonting som
              inte har med skatterna att göra.
            </seg>
            <seg n="6267b440">
              Så om vi kunde få en debatt om de verkliga problemen och hur
              vi ska skapa fler arbetstillfällen i Sverige, en debatt som handlar
              om de verkliga faktorerna så vore det intressant. Och det ständiga
              tjatet om skatterna 5 % hit eller dit blir aningen tröttsamt.
            </seg>
            <seg n="dff21b48">
              Sedan läser vi att de borgerliga återigen för fram borttagandet
              av dubbelbeskattningen. Ja, vad ska det kosta 810 miljarder? Hur
              ska ni finansiera det? Och hur ska ni få en modell för slopande
              av dubbelbeskattning som stämmer överens med EU:s regelverk? Flera
              av de europeiska länderna Tyskland, Frankrike och Holland har
              återinfört dubbelbeskattningen eftersom EU har sagt ifrån att
              avoir fiscal , som är den gängse metoden för att klara detta,
              inte är acceptabel, för den missgynnar utländskt ägande.
            </seg>
            <seg n="f65b7ec9">
              Jag har inte sett ett enda förslag från den borgerliga sidan.
              Ni har tjatat om detta i två tre fyra år. Ett tag hade ni tonat
              ned det lite grann, och nu är det tillbaka. Jag har frågat här
              i kammaren förut: Vilken modell ska ni använda? Hur ska ni klara
              detta? Hittills har jag inte fått något svar, men man fortsätter
              med en åsnas envishet att rabbla borttagande av dubbelbeskattning.
            </seg>
            <seg n="7cab84e2">
              Om man läser alla reservationer ser man att det är väldigt tunt.
              Det har de borgerliga tydligen själva insett, så man drar till
              med att reservera sig beträffande tonnageskatten, som det sitter
              en utredare och utreder med klara direktiv. Och så sitter man
              ändå och reserverar sig. Det är ju det yttersta beviset på att
              man inte har någonting att komma med i de här frågorna. Man vågar
              inte ens skriva, när det gäller 3:12-reglerna, vilken modell man
              förespråkar, utan Anna Krantz står här i talarstolen och säger:
              Vi står bakom BEK-modellen, för det har vi skrivit i en gemensam
              artikel för ett och ett halvt år sedan. Samtidigt vill någon annan
              borgerlig att vi faktiskt verkligen ska säga att det här är ett
              steg i rätt riktning, det vill säga att det nya 3:12-systemet,
              de tre vise männens förslag, är ett steg i rätt riktning. Ja,
              det är det verkligen. Och då skulle Anna Grönlund vara ganska
              nöjd, för det skulle visa att vi verkligen går varandra till mötes
              och har en gemensam utgångspunkt. Men de tre vise männen sågar
              ju BEK-modellen längs fotknölarna! Jag tycker att det förslag
              som gjorts är bra, för de har vägt samman de problem som finns
              med BEK-modellen, med normallönemodellen och annat och fått in
              en ny modell som jag faktiskt tycker är bra. Jag har själv stått
              bakom BEK-modellen, men jag inser att det finns ett visst antal
              problem. Jag hade trott att man skulle kunna lösa de problemen,
              men de har visat att man inte kan lösa dem så enkelt. Därför har
              de lagt fram en modell som jag tycker att det ligger väldigt mycket
              i.
            </seg>
            <seg n="330ca350">
              Sedan kan man diskutera huruvida man ska ta en helhetslösning
              med förmögenheten. Jag tycker at det är en ganska intelligent
              koppling man gör mellan företagsbeskattning och förmögenhetsbeskattning
              på detta sätt.
            </seg>
            <seg n="7a70338d">
              Det är inte som Fredrik Olovsson säger att vi beskattar dem med
              absolut högst förmögenhet. Vi undantar ju många av dem med absolut
              högst förmögenhet genom undantagen för huvuddelägare. Jag trodde
              vi var överens om att detta är ett problem eftersom Socialdemokraterna
              och Vänsterpartiet i Egendomsskattekommittén var eniga om hur
              vi ville förändra förmögenhetsbeskattningen, att det behövs en
              kraftig förändring av förmögenhetsbeskattningen.
            </seg>
            <seg n="2dd4e744">
              Därför är det lite olyckligt att ni från er sida så hundraprocentigt
              biter er fast vid nuvarande modell. Vi hade, som sagt, den gemensamma
              utgångspunkten och tyckte också att vi tillsammans med de borgerliga
              faktiskt kunde få en viss samsyn. Även om de borgerliga naturligtvis
              vill ta bort den helt fanns det en viss förståelse för vårt resonemang.
            </seg>
            <seg n="3e595bbd">
              Jag tycker att det nya förslaget till 3:12-regelsystem är ett
              steg i absolut rätt riktning, och till och med flera steg i rätt
              riktning för att göra Anna Grönlund Krantz glad.
            </seg>
            <seg n="38fcf8de">
              Till Staffan Danielsson vill jag säga att om man har ett system
              där man handlar med rättigheter är det svårt att införliva det
              i reavinstbeskattningen. Från majoritetens sida skriver man också
              i utskottsbetänkandetexten att det inte är så enkelt. Vi får kanske
              se över detta och se vad vi kan göra, men så länge man handlar
              med rättigheter handlar man med rättigheter. Då gäller det inte
              längre mark och beskattas inte på samma sätt som realisationsvinster.
            </seg>
            <seg n="c5070764">
              Däremot finns det annat som jag i olika sammanhang försökt peka
              på när det gäller reavinstbeskattning och den rena reavinstbeskattningen
              av jordbruk. Det handlar om att återföra gjorda avskrivningar
              och beskatta dem i näringsverksamhet, vilket är mycket märkligt,
              för en del av avskrivningarna måste trots allt betraktas som kostnader.
            </seg>
            <seg n="19e9e6b8">
              De som är överavskrivningar ska med rätta återföras och beskattas
              i näringsverksamhet, men de som motsvarar avskrivning på ekonomisk
              livslängd och så vidare ska inte behöva beskattas. Där sker en
              överbeskattning, och jag tror att det var Urban Rydin som i en
              avhandling i Lund tog upp detta. Han ger en ganska lång beskrivning
              av situationen. Jag måste säga att vi här har ett verkligt problem
              som skulle kunna åtgärdas ganska snart. Där sker alltså en reell
              överbeskattning.
            </seg>
            <seg n="81170653">
              Jag satt under många år som ordförande i taxeringsnämnden i ett
              jordbruksdistrikt. Det var i Vara, alltså ett mycket jordbrukstätt
              område, från början av 1980-talet fram till ungefär 1990, alltså
              när man lade om taxeringsnämndssystemet. Jag måste säga att avdragen
              för bilkostnader i näringsverksamheter, framför allt inom jordbruket,
              inte var lättare att göra då än nu. Den reform som gjordes förenklade
              faktiskt det hela, men det kan vi ta en diskussion om senare.
            </seg>
            <seg n="3d794a9e">
              Sammantaget yrkar jag bifall till utskottets förslag i betänkandet.
              Men som ni kanske sett finns det ett särskilt yttrande som visar
              att även den bäste ibland kan tänka lite fel. Jag tänkte nämligen
              inte på en viss sak.
            </seg>
            <seg n="9ce82979">
              Som ni ser har jag motionerat om att man ska kunna ha ett motsvarande
              system som man har vid reavinstbeskattningen av bostäder, det
              vill säga att man ska kunna skjuta upp beskattningen om man anskaffar
              något annat. Jag ville att man skulle kunna skjuta upp vinsten
              när man säljer ett företag om man investerar i ett annat företag.
            </seg>
            <seg n="fdaf67ce">
              Här finns emellertid ett problem eftersom ett sådant system i
              så fall på grund av EU-rätten även måste omfatta investeringar
              som vi gör i andra länder. Då blir systemet naturligtvis mindre
              intressant. Därför har jag ett särskilt yttrande där jag förklarar
              att jag inte tänkte på den saken. Som sagt, man kan inte tänka
              på allt.
            </seg>
          </u>
          <note n="52636738">
            I övrigt yrkar jag alltså bifall till utskottets förslag i betänkandet.
          </note>
          <note type="speaker" n="b3e24744">
            Anf. 102 STAFFAN DANIELSSON (c) replik:
          </note>
          <u who="unknown" xml:id="i-0c3dbdd64484d120-3" n="1400989e">
            <seg n="afd73551">
              Fru talman! Jag har några korta kommentarer. Per Rosengren tycker
              helt korrekt att de tre vise männen har en intelligent koppling
              i sitt förslag att avskaffa förmögenhetsskatten. Där ger jag honom
              rätt. Jag instämmer även när han säger att vi i dag har ett system
              där de med högst förmögenhet inte betalar någon förmögenhetsskatt,
              vilket inte är hållbart och rimligt. Där stöder jag alltså Per
              Rosengren.
            </seg>
            <seg n="8df29a95">
              Per Rosengren sade också att det är viktigt att modellerna för
              att avlasta fåmansföretagen, som han säkert kan mer om än jag,
              rättas till. Det gäller alltså BEK-modellen, normallönemodellen
              och de tre vise männen-modellen. Vi utgår från BEK-modellen, men
              det finns även andra förslag, och vi får väl se var diskussionen
              slutar. Det viktiga är att åtgärderna blir effektiva.
            </seg>
            <seg n="404efda4">
              Vad gäller stödrätter är det bra att Per Rosengren inser att
              det blivit en betydande skatteskärpning som inte var avsikten.
              Det viktiga är att detta rättas till. Det är därför jag lyfter
              fram frågan. Jag litar inte riktigt på att regeringens arbete
              kommer att gå snabbt och effektivt och därför har jag tagit upp
              den.
            </seg>
            <seg n="8f12316d">
              Tipset om att det finns överbeskattning vad gäller återbeskattning
              av gjorda avdrag ska jag ta till mig och fördjupa mig i.
            </seg>
            <seg n="fffc5ec0">
              Bilkostnaderna för småföretag kan tyckas vara en liten fråga,
              men vi har många småföretag i Sverige. De allra flesta företag
              är små, och därför måste problemet lösas på ett rimligt och anständigt
              sätt. Min uppfattning är att dagens system med tvång att ha körjournal,
              med tvång att välja mellan att redovisa inventarier för näringsverksamhet
              eller privat genom olika lösningar är ett sammelsurium som är
              svårt att överskåda och klara ut för den enskilde småföretagaren.
              Om valet står mellan de två modellerna är det min uppfattning
              att den gamla var bättre, men det är möjligt att man kan komma
              fram till ett mellanting.
            </seg>
          </u>
          <note type="speaker" n="2adfa2ce">
            Anf. 103 PER ROSENGREN (v) replik:
          </note>
          <u who="Q6079824" xml:id="i-15a1a535a52608cf-1" n="f0ee1aa5">
            <seg n="2e2bb79c">
              Fru talman! Huvudregeln var redan tidigare att man skulle ha
              körjournal och bilen skulle även tidigare i princip ses som ett
              inventarium. Då tog man upp samtliga kostnader och proportionerade
              dem, till exempel om man körde 40 % privat och 60 % i rörelsen,
              och lade det ena i rörelsedelen och det andra i den privata delen.
              Egentligen var det ingen skillnad.
            </seg>
            <seg n="6f44c423">
              Det som nu underlättar är att man har en milersättning. Man antecknar
              antalet mil och får sedan 17 kr milen i avdrag. För de allra minsta
              företagen är detta betydligt enklare. Man noterar helt enkelt
              bara hur många mil man kör. Den proportioneringsregeln har alltid
              funnits; de mil som man kör privat och de som man kör i rörelse
              ska alltid redovisas.
            </seg>
            <seg n="e70eed98">
              Det grundläggande kravet har alltid i princip varit att man ska
              föra körjournal. Det gäller i synnerhet om man hävdar att man
              har mer än till exempel det som var schablonen för jordbruken,
              det vill säga 40 % i rörelse och 60 % privat. För dem som hade
              lite större jordbruk och lite längre avstånd gällde de omvända
              siffrorna. Det byggde på precis samma sak, och var det så att
              man ville ha mer var man tvungen att visa det genom en körjournal.
              Detta med bilavdraget är alltså ingen större fråga, även om det
              inte heller är en liten fråga.
            </seg>
            <seg n="17fe0803">
              Det förekom också handel med sådana rättigheter. I betänkandet
              redovisas att detta inte är särskilt lätt. Det är ju inte alltid
              man överlåter jordbruket och stödrättigheterna, utan det kan bli
              fråga om handel, och de kan köpas av sådana som över huvud taget
              inte sysslar med detta för att sedan säljas vidare. Det finns
              alltså en mängd olika problem att lösa, men jag hoppas att man
              ska kunna komma fram till en lösning.
            </seg>
            <seg n="2bf0cc27">
              När det sedan gäller BEK-modell, normallönemodell eller vilken
              modell man än väljer håller jag med om att det är oerhört viktigt
              att detta löses så fort som möjligt. Jag tycker att det gjorts
              en intelligent koppling med förmögenhetsskatten, men det är ju
              inte nödvändigt att ta hela modellen. Det finns två alternativ
              att välja mellan även i de tre vise männens förslag.
            </seg>
          </u>
          <note type="speaker" n="03c3f55e">
            Anf. 104 LENNART KOLLMATS (fp):
          </note>
          <u who="Q5917980" xml:id="i-b56a6e1375eb1db1-0" n="7a8aad67">
            <seg n="5d209342">
              Fru talman! Jag är medveten om att det ibland väcker en del undran
              att jag så ofta går upp i skattedebatterna. Det beror på att skattefrågorna
              är viktiga för kulturen och för kulturens förutsättningar. Kulturpolitiken
              präglas ganska ofta av ekonomiska diskussioner, och den gångna
              hösten var ett tydligt bevis på det. Då ägnade vi mycket tid åt
              pensionsfrågor, hyressättningen i ändamålsfastigheter och pris-
              och löneomräkning och inte så mycket tid åt annan kulturpolitik.
            </seg>
            <seg n="5ed13798">
              Jag går då över till skattefrågorna.
            </seg>
            <seg n="d0cf37d6">
              För några år sedan var sponsringen av kultur på väg uppåt. Det
              kan ha haft olika orsaker. En var i alla fall att man i huvudsak
              fick avdrag för sponsring med 100 %, precis som för idrotten.
              Sedan kom en dom som halverade avdraget, och det kom uppgifter
              om att kultursponsringen minskade. Det var svårare att visa sambandet
              mellan sponsringen och nyttan för företaget än när en idrottare
              är översållad med loggor. Det här insåg också skatteutskottet
              våren 2002 när jag hade glädjen att vara ledamot där. Riksdagen
              tillkännagav för regeringen att en prövning borde göras av sponsringsreglerna.
              Regeringen gjorde sedan bedömningen att nuvarande lagregler var
              tillräckliga, men uttalade i sig att imageskapande sponsring skulle
              beaktas i högre utsträckning och att Skatteverket ska se över
              sina rekommendationer.
            </seg>
            <seg n="d22d09b3">
              Vi anser inte att detta är tillräckligt. Vi ser hellre att lagreglerna
              ändras så att det blir tydligt att avdrag även för imageskapande
              sponsring ska medges, och det skulle säkerligen få till resultat
              att fler företag engagerar sig i kultursponsring.
            </seg>
            <seg n="ea09b95b">
              Samtidigt vill jag ändå ge Socialdemokraterna en eloge för att
              man nu tycks bejaka sponsringen som sådan till kulturen. I alltfler
              debatter med förrförra kulturministern var hon synnerligen avogt
              inställd till sponsring och, med min tolkning, såg det snarare
              som något som katten hade släpat in.
            </seg>
            <seg n="a77d5152">
              När det gäller skattefrågor är många kulturarbetare, och snart
              en hel del idrottsutövare, småföretagare. Därför är det viktigt
              att regelsystemet för småföretagare är så enkelt som möjligt.
              Vi har lagt fram många förslag, och de har diskuterats här. De
              förslagen borde leda till att även elitidrottsmän och -kvinnor
              kan stanna i Sverige.
            </seg>
            <seg n="b1a3e129">
              Nu har jag till min glädje sett att Skatteverket har anvisat
              att enskilda idrottsutövare, även i lagsporter, ska kunna bilda
              aktiebolag och därmed fördela sina inkomster på flera år. Då får
              vi väl se hur enkla och bra de reglerna blir. Jag såg några luntor
              som kom häromdagen som pekar på att det kanske inte är så enkelt.
            </seg>
            <seg n="9c2b5fb9">
              En annan skattefråga som skulle gynna kulturen är att jämställa
              kulturella aktiviteter med motion och annan friskvård i skattehänseende.
              Kulturutskottet hade förra året på forskningsdagen kallat professor
              Bylund från Umeå. Han har tillsammans med många medarbetare under
              många år forskat kring kultur och hälsa och funnit att det finns
              ett samband mellan att ta del av kultur, bättre hälsa och ökad
              livslängd. Precis som motion är nyttigt är det nyttigt att ta
              del av kultur. Logiken säger då att båda företeelserna i skattehänseende
              borde behandlas lika. Det är väl inte för inte vi har ordspråket
              att ett gott skratt förlänger livet.
            </seg>
            <seg n="491a8c83">
              Jag skulle kunna presentera många exempel, men jag tror inte
              att det är så populärt att förlänga debatten med det. Jag avstår.
            </seg>
            <seg n="fec92a5a">
              När det gäller mervärdesskatten finns där ytterligare en punkt
              som tar upp skattefrågor som rör ideella föreningar, bland annat
              inom kultur, idrott och trossamfund. Det är mycket angeläget att
              den oro som finns bland ideellt arbetande människor i dessa föreningar
              kan skingras så snart som möjligt.
            </seg>
            <seg n="53d1eaed">
              Slutligen vill jag säga att jag personligen sympatiserar med
              centerreservationen 19 i skatteutskottets betänkande nr 20. Den
              handlar om avskrivningsmöjlighet vid inköp av konst. Det känns
              lite märkligt att om ett företag köper in till exempel möbler
              med exklusiv design och i exklusivt material och så vidare är
              det okej att skriva av kostnaden, men inte om man köper in konst
              för att utrusta kontoret. En sådan möjlighet skulle dessutom helt
              klart förbättra situationen för många konstnärer.
            </seg>
            <seg n="efcc8645">
              Fru talman! Sammanfattningsvis kan jag konstatera att kultur
              och idrott på många områden berörs av skattelagstiftningen därav
              mitt intresse för de här frågorna.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="6e166862">
            11 § Allmänna motioner om fastighets- och förmögenhetsbeskattning
          </note>
          <note n="5e7962d4">
            Föredrogs
          </note>
          <note type="speaker" n="c57cf234">
            Anf. 105 BRITTA RÅDSTRÖM (s):
          </note>
          <u who="Q4971571" xml:id="i-83597c036660fcbd-0" n="f09aba7d">
            <seg n="db38b541">
              Fru talman! Jag skulle nog kunna göra en historieskrivning av
              skatternas framväxt för att fylla ut dessa minuter, men jag ska
              fatta mig kort och presentera det kammaren nu ska debattera.
            </seg>
            <seg n="9f0710e9">
              Det är skatteutskottets betänkande SkU21. Betänkandet behandlar
              ett antal allmänna motioner från 2004 med anknytning till fastighets-
              och förmögenhetsbeskattningsområdet. De är två heta frågor som
              har debatterats i olika omgångar de senaste åren, inte minst i
              medierna men också bland vanligt folk.
            </seg>
            <seg n="e27e232b">
              Debatten i dag med anledning av motionerna gäller bland annat
              avskaffad eller sänkt fastighetsskatt, särskilda beskattningsregler
              vid miljöinvesteringar, slopad förmögenhetsskatt, befrielse från
              fastighetsskatt för vindkraftverk och slopad inkomstskatt för
              bostadsrätter. Det här var något av innehållet bland de motioner
              som inkommit och de reservationer som finns. Jag är övertygad
              om att det blir en intensiv och intressant debatt som vi får höra
              i kammaren i dag och som jag ser fram emot.
            </seg>
          </u>
          <note type="speaker" n="8db8cc8b">
            Anf. 106 ULF SJÖSTEN (m):
          </note>
          <u who="Q6179028" xml:id="i-8ffea059a94908c7-0" n="f2f291d8">
            <seg n="cf84d760">
              Fru talman! Debatten kommer säkert att bli intensiv. Vi får se
              hur intressant den blir, men intensiteten ska vi försöka stå för.
            </seg>
            <seg n="3f3442e9">
              Fru talman! Den socialdemokratiska regeringens särskilda skatteutredare
              som har nämnts här tidigare de har kallats för de tre vise männen,
              jag kallar dem vid namn: LO:s förre chefsekonom P.-O. Edin, Konjunkturinstitutets
              chef Ingemar Hansson och skatteprofessorn Sven-Olof Lodin presenterade
              för en kort tid sedan ett förslag som bland annat ska röja upp
              i den snårskog av regler som finns för kapitalbeskattningen av
              fåmansbolag.
            </seg>
            <seg n="b8c1acb5">
              I utredningen pekar man på vikten av att ta bort den skadliga
              förmögenhetsskatten. När det gäller den skatten sade finansminister
              Pär Nuder alldeles nyligen att ett borttagande inte är aktuellt
              eftersom det har nyss beslutats om att slopa skatten på arv och
              gåvor.
            </seg>
            <seg n="89aa4a2d">
              Förmögenhetsskattens vara eller inte vara har varit i politikens
              fokus under de senaste åren. Det råder i dag en relativt bred
              enighet om förmögenhetsskattens skadliga effekter för en god utveckling
              och tillväxt i Sverige. Jag har tolkat debatten i kammaren så,
              fru talman, att det egentligen bara är representanter för s, v
              och mp som inte håller med om detta i dag. De flesta andra är
              överens om att ta bort den orättvisa och lotteribetonade skatten.
            </seg>
            <seg n="dff6968d">
              Representanter för regeringen, för Socialdemokraterna, har också
              tidigare sagt att motiven för Socialdemokraterna att ha kvar förmögenhetsskatten
              är dels fördelningspolitiska, dels statsfinansiella. Inget av
              skälen är längre hållbart, minst av allt det statsfinansiella.
              Jag återkommer till det.
            </seg>
            <seg n="47295831">
              Regeringen har också tidigare hänvisat till att man föreslår
              höjningar av fribeloppet och att detta skulle minska antalet personer
              som betalar förmögenhetsskatt. Det stämmer, men man kommer inte
              åt grundproblemet. Det är att en stor kapitalmassa är placerad
              utomlands av svenskar och inte till någon del arbetar i Sverige.
              Det problemet, fru talman, kommer man inte åt på det sättet.
            </seg>
            <seg n="38de00e2">
              Jag tycker att man återigen kan konstatera att det har lappats
              och lagats i ett sjukt system, där den enda boten borde vara att
              ta bort det onda. I det fallet det finns fler fall är det onda
              just förmögenhetsskatten.
            </seg>
            <seg n="ef14c223">
              Fru talman! Socialdemokratiska regeringsföreträdare har också
              många gånger understrukit vikten av att tidigt ha tillgång till
              riskkapital för att tidigt få fler nya företag. Det är sant. Det
              är oerhört viktigt att vi har tillgång till bra riskkapital i
              Sverige. Kapitalet finns där, men det finns inte i Sverige och
              framför allt arbetar inte kapitalet i Sverige.
            </seg>
            <seg n="ae92bc29">
              Svenskt Näringsliv har tagit fram ett exempel på om strömmen
              av kapital från Sverige vänder. Man har utgått från att blott
              en tiondel av de flyktade 500 miljarderna återvänder till Sverige.
              Med en beräknad avkastning på 7 % och med 30 % skatt på den avkastningen
              skulle det innebära 1 miljard kronor till statskassan. Nyinvesteringar
              beräknas ge 25 00030 000 nya jobb, vilket i sin tur skulle ge
              skatteintäkter på 5 miljarder från de nya jobben.
            </seg>
            <seg n="deb0acba">
              Nu kan man tycka att Svenskt Näringsliv har ett speciellt intresse
              i den här frågan, men uppgifterna i sig synes inte vara vare sig
              orimliga eller oproportionerliga på något sätt. Vad man kan tillägga
              är att vissa bedömare säger att det kan vara häpnadsväckande 1
              000 miljarder kronor som i dag är placerade utomlands av svenskar.
            </seg>
            <seg n="fcb5603d">
              Fru talman! Förmögenhetsskatten fungerar som en taggtråd i samhällsekonomin
              och hindrar företag från att växa. Den slår direkt mot den ekonomiska
              tillväxten, vilket i förlängningen gör oss alla relativt sett
              lite fattigare. Fru talman! På vilket sätt är det fördelningspolitiskt
              rimligt?
            </seg>
            <seg n="9e01b145">
              Det finns också en annan viktig fråga i det här betänkandet,
              och det är frågan om fastighetsskatten. Den är aktuell nu. Just
              nu bävar människor runtom i Sverige för hur de nya taxeringsvärdena
              ska slå för just dem. Bävar jag understryker det ordet. Det är
              många som fruktar hur de här beskeden kommer att se ut.
            </seg>
            <seg n="943c95ad">
              Moderaterna vidhåller sitt krav på att den orimliga och orättvisa
              fastighetsskatten tas bort. Av statsfinansiella skäl har vi utarbetat
              en modell för en successiv avveckling av denna skatt. Vi har ett
              förslag om takbelopp för uttag av fastighetsskatt för att dämpa
              den galopperande höjning av taxeringsvärdena som skett i tillväxtområden
              och kustregioner. Det här är ett verksamt, konkret förslag, som
              skulle ta bort de värsta orättvisorna som vi i dag ser runtom
              i Sverige.
            </seg>
          </u>
          <note n="73213332">
            Fru talman! Jag vill med detta yrka bifall till reservation nr
            1.
          </note>
          <note n="40b44409" type="speaker">
            Anf. 107 GUNNAR ANDRÉN (fp):
          </note>
          <u who="Q5556677" xml:id="i-4b746ff52e15b8e0-0" n="f2f291d8">
            <seg n="b7d1f92d">
              Fru talman! Jag har en enda fråga till majoritetspartierna, och
              jag vänder mig naturligtvis särskilt till skatteutskottets ordförande.
            </seg>
            <seg n="ce401915">
              När nu boendebeskattningen åter ska höjas genom höjda taxeringar,
              vad ska vanliga människor spara in på? Jag tar frågan en gång
              till: När fastighetsskatten nu åter ska höjas, vad ska vanliga
              människor spara in på?
            </seg>
            <seg n="5d469835">
              Jag ställer den här frågan mot bakgrund av att skatteutskottets
              ordförande i dag visat en sådan omsorg och det är bra om statens
              budget. Den är viktig. Vi ska inte ha ofinansierade utgifter.
              Just nu handlar det om att vi lånar ungefär 50 miljarder om året
              av våra barn.
            </seg>
            <seg n="a4f5ffbe">
              När pengarna inte räcker måste man låna. Det kan inte alla vanliga
              familjer göra, och därför är min fråga när boendeskatterna nu
              ska stiga ytterligare igen: Vad ska vanliga människor spara in
              på?
            </seg>
            <seg n="6170e03a">
              I genomsnitt kommer nu fastighetstaxeringen att höjas med 27
              %, står det i dag, utan något riksdagsbeslut. Det handlar om hundratals
              kronor för många familjer, ibland tusenlappar, per år. Jag kan
              ge ett perspektiv, fru talman, på hur mycket pengar det här handlar
              om.
            </seg>
            <seg n="07c10a97">
              I år tar fastighetsskatten in drygt 24 miljarder kronor för år
              2005. En 25-procentig uppräkning blir då ungefär 6 miljarder kronor.
              Det blir något mindre på grund av en del begränsningsregler och
              så vidare.
            </seg>
            <seg n="b1aaea8b">
              Man kan jämföra det med andra skatter som vi diskuterar så flitigt
              de här dagarna, nämligen alkoholskatterna. Starkspriten beräknas
              i år inbringa i bästa fall 4 miljarder, vin lite mindre och öl
              knappt 3 miljarder. Det är jättelika skattehöjningar det är frågan
              om för vanliga människor.
            </seg>
            <seg n="83442287">
              Socialdemokraterna, Vänsterpartiet och Miljöpartiet vill nu ha
              en ny skattetopp. Folkpartiet står för en annan politik. Vi står
              för skattestopp, inte skattetopp.
            </seg>
            <seg n="791c935b">
              Jag är medveten om att man inte kan avskaffa fastighetsskatten
              med en gång. Det måste gå på ett stort antal år. Det är jag helt
              övertygad om. Men man måste börja någonstans. Och det är absolut
              fel väg att höja skatterna ytterligare. Jag hoppas verkligen att
              skatteutskottets ordförande det är en viktig person i detta sammanhang
              går upp och talar om för oss vad vanliga människor ska spara på.
              Vad ska vanliga människor spara på?
            </seg>
            <seg n="947518be">
              Det grundläggande felet med fastighetsskatten är att det inte
              finns något samband mellan debiterad skatt och betalningsförmåga.
              Det må vara en kapitalskatt, men folk upplever den inte så, utan
              de ska betala den av någonting annat, nämligen av sina inkomster.
              Det har för mig alltid varit obegripligt att det är en socialdemokratisk
              regering som tycker att den här skatten är i princip bra. Den
              är ju fullständigt felaktig. Det förhållandet att ni har tvingats
              införa begränsningsregel efter begränsningsregel visar bara en
              enda sak: Sambandet mellan betalningsförmåga och debiterad skatt
              saknas.
            </seg>
            <seg n="3a04cfaa">
              Fru talman! Jag ska gå över till en annan del i den här skatten
              som handlar om energibesparande investeringar. Det är om möjligt
              än obegripligare. Om man till exempel vill ersätta oljeeldning
              med bergvärme eller någonting annat resulterar det i höjt taxeringsvärde
              och höjd skatt. Enligt den här principen ska man alltså slösa
              på energi det är det bästa man kan göra. Då slipper man ifrån
              höjd skatt.
            </seg>
            <seg n="b824a06e">
              Jag menar att den politik ni föreslår på den punkten, att goda
              miljöinvesteringar leder till högre skatter, är oansvarig av miljöskäl,
              och det är omoraliskt mot dem som ska betala. Sparsamma agas,
              och slösaktiga premieras. Det kan inte vara en socialdemokratisk
              politik.
            </seg>
            <seg n="c87aa6f6">
              I fråga om förmögenhetsskatten ber jag att få yrka bifall till
              reservation 12. Jag ska inte gå in på några detaljer där.
            </seg>
            <seg n="368b0381">
              Jag noterar att det finns en vänsterpartist i kammaren, Per Rosengren,
              och det är väldigt roligt att se honom här. Jag ska därför säga
              några ord särskilt om Vänsterpartiet och förmögenhetsskatten.
            </seg>
            <seg n="db4f5c15">
              Detta parti vill, vilket framgår av ett särskilt yttrande, av
              fördelningspolitiska skäl ha kvar förmögenhetsskatten. Det kan
              man tycka. Det ska alltså vara skatt på hus, aktier och annat.
              Men Vänsterpartiet vill göra ett undantag. Den som vinner på lotteri
              ska slippa förmögenhetsskatten på den delen av sin förmögenhet.
            </seg>
            <seg n="6b599362">
              Det är ett lotteri att rösta på Vänsterpartiet. Det vet vi sedan
              tidigare det är ingen nyhet. Men att partiet gått så långt som
              att vilja ha kvar all förmögenhetsskatt utom den som genereras
              av lotterivinster är absurt.
            </seg>
            <seg n="5c6e6f2e">
              Jag har varit angelägen om att läsa in detta till kammarens protokoll,
              för dessa särskilda yttranden visar ofta var man verkligen står
              i sådana här frågor. Jag har därför utarbetat ett förslag till
              valslogan för Vänsterpartiet i valet 2006: Du som har vunnit högsta
              vinsten på lotteri, rösta på oss! Du kan göra det utan att rodna.
            </seg>
          </u>
          <note type="speaker" n="35230fde">
            Anf. 108 PER LANDGREN (kd):
          </note>
          <u who="Q4355135" xml:id="i-160312d403835230-6" n="2b655a6f">
            <seg n="7eb63e3c">
              Fru talman! Kristdemokraterna anser att konstruktionen med nuvarande
              löpande fastighetsbeskattning är principiellt felaktig. Ägande
              av bostäder betraktas i nuvarande skattesystem för det första
              som en form av sparande eller kapitalplacering. Enligt likformighetsnormen
              för kapitalbeskattningen får, till att börja med, inget obeskattat
              sparande förekomma. Vidare gäller enligt detta synsätt att den
              implicita avkastning i form av boendetjänster som egnahemsägaren
              eller bostadsrättsinnehavaren erhåller skall utgöra skattepliktig
              inkomst. Därför ska såväl den löpande beskattningen som reavinstbeskattningen
              utformas så att detta sparande beskattas likformigt med annat
              sparande.
            </seg>
            <seg n="29517a8d">
              En kapitalplacering i till exempel en villa ska således beskattas
              som en kapitalplacering i en aktieportfölj eller sparande på bank.
              Nivån på beskattningen bör vara densamma oavsett vilken typ av
              kapital det rör sig om, det vill säga att pengarna ska beskattas
              lika hårt om man sätter in dem på banken eller om man betalar
              delar av ett hus med dem. Så långt kan resonemanget vara begripligt
              ur ett nationalekonomiskt perspektiv, om man dessutom medvetet
              bortser från likviditetsproblemet, som det heter, när den som
              äger huset inte längre har reda pengar.
            </seg>
            <seg n="d6ff53e2">
              Man bortser då också från, vilket är värre, att boende ofta allra
              oftast får man säga, om man inte köper fler hus inte alls är en
              kapitalplacering i första hand utan snarare ett uttryck för ansvaret
              som en enskild människa eller en familj har och plikten att ordna
              ett boende för sig själv och de sina.
            </seg>
            <seg n="03337746">
              Tillgångar i kapital ger i regel löpande avkastning i reda pengar,
              men så är ju inte fallet med ett hus eller en bostadsrätt. Den
              konstgjorda parallellen med andra kapitalplaceringar upprätthålls
              dock genom att regeringen och andra förespråkare talar om en och
              nu, kan tyckas, kommer det verkliga fikonspråket icke-monetär
              avkastning, det vill säga en avkastning eller en inkomst som inte
              faller ut i reda pengar. Den finns där, och den ska fångas upp
              till beskattning likväl. Denna avkastning sägs motsvara den inkomst
              kapitalet skulle ha genererat om det placerats i någon annan sparform.
            </seg>
            <seg n="c2720af7">
              Ett annat begrepp som ofta används för att beteckna denna avkastning
              är nettohyresvärde. Ofta används bilden, i till exempel utredningssammanhang,
              att egnahemsägaren skulle kunna hyra ut sitt hem på hyresmarknaden,
              men om han eller hon inte gör detta är det som om han eller hon
              hyr ut fastigheten till sig själv. Och hyran ska ju bestämmas
              marknadsekonomiskt. Det värde som denna hyresintäkt betingar,
              även om den är icke-monetär och fiktiv, ska då fångas upp till
              beskattning genom fastighetsskatten.
            </seg>
            <seg n="24a96c7c">
              Hur många socialdemokrater och vänsterpartister ställer egentligen
              upp på den här typen av skattekonstruktion, om man över huvud
              taget lyckas förklara den?
            </seg>
            <seg n="3d0f3cc9">
              Nu har vi också hört att enligt Lantmäteriets beräkningar kommer
              taxeringsvärdeshöjningarna för nästa år att bli ungefär 25 % i
              genomsnitt. Om man tittar närmare på detta ser man att Malmö och
              Göteborgsregionen drabbas hårt, säkert Helsingfors också. Expressen
              har i dag presenterat ökningstal som bygger på prisutvecklingen.
              Om man bryter ned det på till exempel Göteborgs kommun kommer
              taxeringsvärdena där att höjas med 42 %. Det innebär att ett medeltaxerat
              hus får en kraftig värdering, och taxeringsvärdet följer med.
            </seg>
            <seg n="816c2be5">
              Vad beror detta på? Jo, det beror på köpta och sålda hus i grannområdet.
              Man kan sitta där, och plötsligt kan man om man är till exempel
              en normalinkomstfamilj få en skattehöjning på kanske 5 00010 000
              kr i ett slag.
            </seg>
            <seg n="5e2599ad">
              Inte minst barnfamiljer kommer att drabbas av detta. Regeringen
              talar ju sig varm för olika insatser för barnfamiljerna, men sedan
              i ett slag dras detta undan för dem helt och hållet, i alla fall
              de eventuella förbättringarna.
            </seg>
            <seg n="0f5dd668">
              Nej, det enda rimliga är att man avskaffar den statliga fastighetsskatten
              helt. Den statliga fastighetsskatten har ju ingenting med husen
              och kommunal service att göra. Vi föreslår att fastighetskatten
              slopas helt för småhus, bostadshyreshus, kommersiella lokaler,
              industrienheter och så vidare. Och så ges kommunerna en rätt att
              ta ut en fast avgift per småhus, per bostadslägenhet samt per
              kvadratmeter lokalyta för kommersiella lokaler och industrienheter.
            </seg>
            <seg n="a751373b">
              I det här paketet har vi också en reavinstskattehöjning, så att
              säga, vid försäljning av privatbostäder och bostadsrätter. Reavinstskatten
              höjs till den generella nivån på 30 %. Och vi behåller, möjligtvis
              förlänger, nuvarande uppskovsregel.
            </seg>
            <seg n="eac767d5">
              Den här reformen skulle slutligen också kunna leda till att Skatteverket
              skulle kunna satsa mer tid och resurser på att beivra riktigt
              skattefusk i stället för att kontrollera fastighetstaxeringar.
              Dagens administration av fastighets- och förmögenhetsbeskattning
              uppgår till sammanlagt minst 200 miljoner kronor för Skatteverket,
              för skattemyndigheterna och Statistiska centralbyrån.
            </seg>
            <seg n="3a4a2235">
              Administrationen av sambeskattning av förmögenhet och de med
              jämna mellanrum återkommande fastighetstaxeringarna och administrationen
              av begränsningsregeln och andra ytterligare ad hoc -regler för
              fastighetsskatt kräver mycket av resurser, och det skulle vi kunna
              ta bort.
            </seg>
            <seg n="094d9629">
              Vi tycker också att det är rimligt att förstärka den kommunala
              skattebasen med en sådan här reform. Det är också i kommunerna
              som husen står. Det är de som står för den kommunala servicen,
              och man skulle kunna göra den här fastighetsavgiften servicerelaterad.
              Då är det också en bättre transparens vad gäller den avgiften
              eller skatten. Det skulle också öka legitimiteten att ta ut någonting
              på fastigheter över huvud taget om det är någon form av garantibeskattning
              där man faktiskt får någonting i stället. Detta skulle då ske
              i samband med en skatteväxling då vi också tar in de statliga
              statsbidragen.
            </seg>
            <seg n="f9bc95db">
              Det finns mycket mer att säga om detta och det finns mycket att
              säga om förmögenhetsskatten som jag inte hinner säga här. Men
              man kan ändå lägga till att fastighetsbeskattningen tillsammans
              med förmögenhetsskatten är betydande. Inte mindre än 36 % av den
              totala tillgångsmassan vad gäller förmögenhetsskatten, som ligger
              på ca 5 miljarder, handlar just om egnahem.
            </seg>
            <seg n="26924b79">
              Fastighetsbeskattningen är inte rimlig. Den uppfattas inte som
              rimlig och legitim av människor som drabbas av den. Vi vill göra
              den legitim, och vi vill komma ifrån de gamla ideologiska skygglapparna,
              som majoriteten har just vad gäller egendomsbeskattning.
            </seg>
          </u>
          <note type="speaker" n="d79b9945">
            Anf. 109 JÖRGEN JOHANSSON (c):
          </note>
          <u who="Q5886707" xml:id="i-c0d97ac953624df0-5" n="6557a3df">
            <seg n="414a960c">
              Fru talman! Boendet är en av grundstenarna i de flestas tillvaro.
              Få andra nyttigheter spelar så stor roll för den enskildes trygghet
              i tillvaron som just boendet.
            </seg>
            <seg n="c8c6d492">
              Förutsättningarna för att skapa ett boende som har en rimlig
              kostnad oavsett var man bor i landet är därför en viktig fråga.
              Fastighetsskatten och förmögenhetsskatten är i det här sammanhanget
              viktiga komponenter. Beräkningar visar att den genomsnittliga
              beskattningen på vårt boende i dag är 57 %. Det är alltså en orimlig
              kostnadsbit.
            </seg>
            <seg n="f00c4561">
              Målsättningen, eller ska vi säga tumregeln, för ett boende är
              att det ska kosta ungefär 25 % av familjeinkomsten. Det målet
              uppnås sällan i dag. En annan målsättning är att det skapas neutralitet
              mellan olika boendeformer, och där spelar otvivelaktigt skattefrågan
              en framträdande roll.
            </seg>
            <seg n="047b76a8">
              Fastighetsskatten är en skatt på en icke-monetär avkastning.
              Den är alltså inte kopplad till den enskildes bärkraft. När man
              har ett sådant system är det extra viktigt att skatten uppfattas
              som rimlig. Det finns avarter inom fastighetsbeskattningen i dag,
              och en översyn är därför nödvändig.
            </seg>
            <seg n="55e8e845">
              Gör vi en internationell jämförelse kan vi konstatera att beskattning
              av fastigheter inte är något ovanligt. Det är däremot nivåerna
              och bedömningsgrunderna för beskattning. Centerpartiet vill lägga
              ett takvärde för tomten om 300 000 kr vid sidan av en sänkning
              av uttagsprocenten.
            </seg>
            <seg n="1caa9245">
              En grundlig översyn av fastighetstaxeringssystemet är också nödvändig.
              Det är inte rimligt att en försäljning av ett hus inom ett litet
              värdeområde driver upp taxeringsvärdena till extrema höjder så
              att människor inte kan bo kvar i området. Det är inte heller rimligt
              att Skatteverket lägger ut bedömningarna av taxeringarna på entreprenad
              då man saknar egen kompetens.
            </seg>
            <seg n="aaedff04">
              Dagens system med genomsnittsvärden av referensförvärven leder
              till för höga taxeringsvärden. I stället bör marknadsvärdet beräknas
              utifrån ett medianvärde där extrema försäljningsvärden sållas
              bort. Det här behöver utredas vidare för att man snabbt ska få
              till stånd en förändring.
            </seg>
            <seg n="4dc66ecf">
              Det finns extrema exempel där staten från ena dagen till den
              andra har förändrat markvärdet med 1 400 %. Det säger sig självt
              att detta inte är rimligt. Förhållandet påverkar givetvis människor
              i området som via höjda skatter tvingas från sina hem. Detta är
              dagens Sverige.
            </seg>
            <seg n="ed6a5b74">
              Ytterligare höjningar är alltså orimliga.
            </seg>
            <seg n="5611c53e">
              Förmögenhetsskatten är ofta en väsentlig del av boendekostnaden.
              Den drabbar i mindre omfattning landets rika, i stället många
              vanliga villaägare som klassas som rika. Förmögenhetsskatten är
              dessutom en direkt skadlig skatt för svensk ekonomi och tillväxt.
              Vi kan konstatera att Sverige är ett av ett fåtal länder i Europa
              som har förmögenhetsskatten kvar. Om vi ska få fart på tillväxten
              är ett slopande av förmögenhetsskatten såväl direkt som indirekt
              en drivkraft.
            </seg>
            <seg n="19f1d58b">
              Här har uppenbarligen uppstått dogmatiska låsningar hos regeringen
              och dess stödpartier. Jag tycker att vi såg ett tillnyktrande
              från Per Rosengrens sida tidigare i debatten här. Frågan är bara
              när regeringen ska inse behovet av en mer vitaliserad ekonomi
              i landet. Som tidigare nämnts har även landets mest framträdande
              ekonomer föreslagit ett slopande av förmögenhetsskatten, men regeringen
              biter sig fast i ett gammalt tänkande. Sverige är unikt, men låt
              det vara det på områden som utvecklar landet, inte på områden
              som avvecklar vår välfärd!
            </seg>
            <seg n="1b0e3640">
              Fru talman! Vi behöver alternativa boendeformer för att tillfredsställa
              olika gruppers krav. Det är viktigt att alternativen ges lika
              förutsättningar. Kooperativ hyresrätt är en ny boendeform som
              inte spelar på samma spelplan som andra alternativ i dag. Här
              behövs en ändring. Dels behöver insatsen inflationsskyddas, dels
              behöver uppskovsrätten vidgas till att omfatta den boendeformen.
              Jag noterade i veckan att även Boverket uppmanar regeringen att
              genomföra den förändring som Centerpartiet nu föreslår i sin motion.
            </seg>
            <seg n="65bd2b6f">
              Jag är övertygad om att just kooperativ hyresrätt är en boendeform
              som uppfattas som positiv av fyrtiotalisterna som inte orkar bo
              kvar i sin villa som de givetvis har betalt på grund av den inflation
              som var under 70-talet. Man vill ha ett boende med en rimlig insats
              som värdesäkras samtidigt som man kan leva upp de pengar man får
              över när man har sålt sitt gamla hus.
            </seg>
            <seg n="7d6b6d57">
              Avslutningsvis, fru talman, är energifrågan något av en ödesfråga
              inför framtiden. Vi ska klara klimatmålet, vi ska klara energiförsörjningen
              och vi ska klara miljön i övrigt i samhället. Det kräver stimulans
              av de förnybara energikällorna. Vindkraften är en energikälla
              som byggs ut rejält i övriga Europa men inte i Sverige. Samhällets
              stelbenta hantering av energikällan är en av orsakerna till det.
              Ett slopande av fastighetsskatt för vindkraft skulle bidra till
              att stimulera småskalig energiproduktion som vi så väl behöver.
            </seg>
            <seg n="d530b202">
              Fru talman! Jag ställer mig bakom samtliga reservationer från
              Centerpartiet, men för tids vinnande yrkar jag bifall till reservationerna
              6 och 12.
            </seg>
          </u>
          <note type="speaker" n="4f1b6d92">
            Anf. 110 LENNART AXELSSON (s):
          </note>
          <u who="Q5563036" xml:id="i-520146cb2c191dc6-0" n="a8796e06">
            <seg n="3df87ab5">
              Fru talman! Jag tänkte börja med att försöka ge lite svar på
              de frågor som jag har fått. Jag börjar med Ulf Sjösten. Han konstaterade
              att det är bara, som han sade, socialdemokrater, vänsterpartister
              och miljöpartister som vill ha förmögenhetsskatten kvar. Så länge
              vi är i majoritet är det väl kanske inte bara. Om vi får fortsätta
              kommer vi nog att försöka se till att vi har förmögenhetsskatten
              kvar även framöver. Men det är inte vi utan väljarna som bestämmer
              det.
            </seg>
            <seg n="9af1d83b">
              Gunnar Andrén frågar vad vanliga människor ska spara in på. Man
              hjälper dem i alla fall inte om man sänker ersättningarna när
              de är sjuka eller arbetslösa. En stor del av det borgerliga sällskapet
              tycker att man ska göra den försämringen.
            </seg>
            <seg n="8e694cba">
              Miljöinvesteringar ger högre skatt, nämnde Gunnar Andrén också.
              Så är det. När värdet på fastigheten stiger ökar skatten. Jag
              tror ändå att det är andra drivkrafter som avgör om man byter
              uppvärmningssystem i villa, om man går från olja till pellets
              till exempel. Det är så pass lönsamt att jag tror att den värdestegring
              som det innebär inte är något som gör att man avstår från att
              göra det.
            </seg>
            <seg n="b5bc560b">
              Per Landgren hade inte någon direkt fråga som jag kan uppfatta.
              Men min fundering var om Per Landgren argumenterar på samma sätt
              i det borgerliga sällskapet som han gör här i kammaren för sin
              modell. Jag ställde frågan förra gången vi debatterade här. Det
              vore intressant att få veta om han har lyckats övertyga någon
              av kamraterna om förträffligheten i den modell som han förespråkar.
            </seg>
            <seg n="760795c9">
              Jörgen Johansson konstaterade att det inte är ovanligt internationellt
              att man beskattar fastigheter. Så är det ju. Likaså där kan man
              fundera över hur Jörgen Johansson lyckas i den borgerliga gruppen
              med sin argumentation. När det gäller frågan om fastighetsskatt
              är det otroligt spretigt. Ni har inte lyckats närma er varandra
              på något sätt annat än att ni i slutändan, åtminstone alla utom
              Centern, konstaterar att den skatten ska bort. Där har väl Centern
              lite jobb att göra, om det nu inte är så att Centern också vill
              ta bort den helt och hållet.
            </seg>
            <seg n="1d768f86">
              När det gäller vindkraften och beskattningen av den har kommittén
              föreslagit att man ska ta bort det. Där kan man hysa en förhoppning
              om att det kommer att bli som Jörgen Johansson vill.
            </seg>
            <seg n="9e1b4c05">
              Fru talman! När Riksgälden med förre moderatledaren Bo Lundgren
              i spetsen för ett tag sedan betalade ut 1 miljard för mycket till
              sina sparare var det inte, som man skulle kunna tro, ett nytt
              försök att genomföra ofinansierade skattesänkningar. Det var ett
              misstag kopplat till den mänskliga faktorn och datasystemet.
            </seg>
            <seg n="d922b629">
              I samband med den händelsen försökte man i ett radioprogram belysa
              hur mycket 1 miljard egentligen är. Det visade sig vara inte alltför
              enkelt. Programledaren började med att berätta hur lång tid det
              tar att räkna till 1 miljon. Det var ett stort antal timmar. Sedan
              fortsatte han med att säga att 1 miljard var 100 gånger så mycket,
              alltså 100 miljoner. Tjänstemannen från Riksgälden som också deltog
              i programmet fick då rycka in och tala om att det var värre än
              så. 1 miljard är nämligen 1 000 miljoner, och det tar det väldigt
              lång tid att räkna till.
            </seg>
            <seg n="7182dac9">
              I min hemkommun Nora med ca 10 500 invånare har vi en årsbudget
              på lite drygt 400 miljoner. Vi brukar räkna med att om statsbidraget
              till alla kommuner ökar med totalt 1 miljard betyder det lite
              drygt 1 miljon till Nora. 1 miljon motsvarar en tioöring på kommunalskatten.
              Ni kan säkerligen allihopa räkna ut på ett ungefär vad det skulle
              motsvara i era hemorter.
            </seg>
            <seg n="633b6ef9">
              För 2005 beräknas fastighetsskatten ge en inkomst på ca 25 miljarder.
              Om man lägger till de ca 5 miljarder ytterligare som skatten på
              förmögenheter inbringar är det stora summor och mycket välfärd
              som vi behandlar här i dag. Det motsvarar kostnaden för barnbidragen
              till alla Sveriges barn och ungdomar. Det skulle dessutom bli
              pengar kvar till ca 15 000 anställda i skolan och vården, eller
              om man fördelade pengarna på alla Sveriges kommuner 30 miljoner
              till Nora, motsvarande lönen till ca 90 anställda i skolan och
              äldreomsorgen. För Nora kommun skulle det krävas en skattehöjning
              med 3 kr om motsvarande summa pengar skulle tas in via kommunalskatten.
            </seg>
            <seg n="9dcdbe44">
              Fru talman! Varför använder jag då så mycket tid för att gå igenom
              det här? Betänkandet handlar väl om allmänna motioner om fastighets-
              och förmögenhetsskatt? Det är naturligtvis sant, men i stort sett
              alla skatter har som huvudsyfte att bekosta den välfärd som svenska
              folket tycker att vi ska betala via skattsedeln. I det perspektivet
              är det nyttigt att fundera lite kring de summor vi här diskuterar
              och vilken betydelse de har för vårt gemensamma folkhem. Det gäller
              inte minst för dem som liksom borgerligheten har ambitionen att
              sänka eller helt ta bort de här skatterna. De har naturligtvis
              en grannlaga uppgift när det gäller att redovisa hur det är tänkt
              att finansieras eller vilka indragningar de tänker göra.
            </seg>
            <seg n="2e7959ad">
              Fru talman! I dagarna har vi genom medierna fått veta att huspriserna
              runtom i landet fortsätter att öka. Under perioden 20012004 har
              taxeringsvärdena på fastigheter i snitt ökat med 25 %. Det är
              inte i första hand stockholmarna som har fått se sina fastigheter
              öka mest i värde. De ligger den här gången i nivå med Mellannorrland
              på ca 16 %. Nu är det i stället Väst- och Sydsverige som ligger
              i topp med höjningar på 3035 %.
            </seg>
            <seg n="092a869b">
              Det finns naturligtvis anledning att allvarligt begrunda vilka
              konsekvenser det här får för enskilda fastighetsägare, men samtidigt
              kan vi ändå konstatera att de beslut vi tidigare fattat kommer
              att påtagligt lindra verkningarna.
            </seg>
            <seg n="b3979009">
              Tack var till exempel dämpningsregeln fördelas höjningarna på
              tre år. Det innebär att värdestegringen inte ger full effekt på
              skatten förrän året före nästa taxering.
            </seg>
            <seg n="04340acc">
              Begränsningsreglerna för både fastighetsskatten och förmögenhetsskatten
              gör dessutom att de hushåll som har låga och normala inkomst-
              och förmögenhetsförhållanden och där taxeringsvärdet inte överstiger
              3 miljoner knappast alls berörs av höjningarna.
            </seg>
            <seg n="284abfde">
              Det finns anledning att påminna om alla insatser som gjorts för
              att motverka effekterna av den snabba värdeökningen på fastigheter
              och för att boendekostnaderna ändå ska vara möjliga att hantera.
            </seg>
            <seg n="3c73be35">
              I det sammanhanget förtjänar det också att nämnas det i grunden
              positiva i att något man äger och förfogar över stiger i värde.
              Det finns många delar av landet där man inte önskar sig något
              högre än att ens hus ska öka i värde eller till och med i värsta
              fall bara vara möjligt att sälja.
            </seg>
            <seg n="6884c0fe">
              På det här området, liksom inom nästan alla politikområden, hörs
              ofta klagorop från den borgerliga oppositionen om att inget görs.
              Här kommer därför en kort sammanställning.
            </seg>
            <seg n="d00e77ce">
              Vi har klarat av att föra en politik som inneburit ett lågt ränteläge.
              Jag tror att det viktigaste för dem som har köpt eller står i
              begrepp att köpa hus är att man har låg ränta. Om man lånar 1
              miljon, vilket inte alls är ovanligt om man ska köpa hus, är varje
              procent värd otroligt mycket; 1 % på 1 miljon är 10 000. Det vore
              inte konstigt om räntan gick upp ett par tre procent. Var och
              en inser vad det skulle betyda.
            </seg>
            <seg n="b96f6bcb">
              Vi har via inkomstskattesänkningar bidragit till att ge människor
              höjda reallöner. Det påverkar också möjligheten att betala.
            </seg>
            <seg n="2bf0743f">
              Vi har infört begränsningsregler som ger ett skydd för att låginkomsttagare
              inte ska drabbas av ett alltför högt skatteuttag. Vi har sänkt
              förmögenhetsskatten för makar. Arvs- och gåvoskattens borttagande
              ger en ökad möjlighet att bo kvar i samma bostad när en make gått
              bort. En dämpningsregel som sprider ut skatteeffekten av värdestegringar
              på flera år ökar förutsägbarheten. Vi har, sist men inte minst,
              sänkt procentsatsen från 1,5 % till 1 %.
            </seg>
            <seg n="166d5f1f">
              Fru talman! Utskottet vidhåller sin tidigare intagna ståndpunkt
              att fastighetsskatten utgör en del av kapitalinkomstbeskattningen,
              att det bör finnas en likformighet och enhetlighet mellan beskattningen
              av en fastighet och beskattningen av avkastningen av övriga kapitaltillgångar
              samt att ränteutgifter, även sådana som berör bostadslån, bör
              förbli avdragsgilla. För att inte effekterna av värdestegringar
              ska bli för stora i skattehänseende bör det även i fortsättningen
              finnas dämpnings- och begränsningsregler.
            </seg>
            <seg n="770c5e19">
              Utskottet anser också att regeringen fortlöpande bör övervaka
              att fastighetsskatteuttaget ligger på en rimlig nivå.
            </seg>
            <seg n="c374e0b9">
              För närvarande bereds i Regeringskansliet de förslag som lagts
              fram i Egendomsskattekommitténs huvudbetänkande. Ett ställningstagande
              från riksdagen till förändringsförslag som gäller områden som
              kommittén behandlat anser utskottet inte bör ske innan regeringen
              redovisat sitt ställningstagande.
            </seg>
          </u>
          <note n="a48c3c9f">
            Jag yrkar därför bifall till förslaget i betänkandet och avslag
            på samtliga reservationer.
          </note>
          <note type="speaker" n="997d17ef">
            Anf. 111 ULF SJÖSTEN (m) replik:
          </note>
          <u who="Q6179028" xml:id="i-3d13b77733f3485a-3" n="f2f291d8">
            <seg n="c89aad4c">
              Fru talman! Vi har talat mycket om fastighetstaxeringen och fastighetsskatten.
              Som det har sagts i debatten är nya taxeringsvärden på gång. Man
              talar om att det kan röra sig om 25 % i snitt över riket i sin
              helhet.
            </seg>
            <seg n="dc279ea7">
              Som jag sade i mitt inledningsanförande är det många människor
              i Sverige i dag som bävar inför de nya taxeringsvärdena och beskedet
              om dem.
            </seg>
            <seg n="8aae50af">
              Det har också sagts i debatten att höjningen i tillväxtområden
              och i kustregioner kan bli 3040 %, kanske ändå mer. Om man omsätter
              det i årskostnad för dem som bor i dessa hus blir det naturligtvis
              åtskilliga tusenlappar. Det slår blint. Det drabbar pensionärer.
              Det drabbar barnfamiljer. Det drabbar dem som i dag har de minsta
              ekonomiska marginalerna att klara sitt dagliga uppehälle. Det
              saknar, kanske framför allt, relation till den enskildes betalningsförmåga.
            </seg>
            <seg n="bd49cb9c">
              Människor här i landet har drivits från sina hem under ganska
              många år. Det har inte upphört, Lennart Axelsson, utan det pågår
              fortfarande. Jag ställer min fråga till Lennart Axelsson som representant
              för dem som vill behålla fastighetsskatten. Han har gjort väldigt
              tydligt under debatten att det är det som gäller för framtiden
              också.
            </seg>
            <seg n="fe11ac49">
              Jag tänker på en familj i Fiskebäckskil som jag känner till lite.
              Den består av en mor, en far och två minderåriga barn. Vad ska
              den familjen med en bostad i Fiskebäckskil, som redan värmer huset
              med pellets, ta sig till?
            </seg>
          </u>
          <note type="speaker" n="345e13ae">
            Anf. 112 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-1" n="a8796e06">
            <seg n="c8244692">
              Fru talman! Jag tror att Ulf Sjösten förstår att det inte är
              så himla enkelt att ge ett enkelt svar på den frågan eftersom
              jag inte känner till omständigheterna för familjen över huvud
              taget, mer än att de eldar med pellets.
            </seg>
            <seg n="6ab29d40">
              Jag vill ändå påstå att de beslut vi har fattat när det gäller
              begränsningar innebär fördelar för många av de människor som har
              låga löner och inte har taxeringsvärden som är väldigt höga. Om
              man har taxeringsvärden över 3 miljoner uppstår problemet att
              man trots låga löner kan få betala ganska höga skatter. Då återkommer
              man till att det trots allt är ett värde i fastigheten, vilket
              inte på något sätt får förringas.
            </seg>
            <seg n="8549f6db">
              Jag sade tidigare i mitt anförande att det finns väldigt många
              människor i Sverige som inget hellre vill än äga fastigheter som
              har taxeringsvärden av den arten.
            </seg>
          </u>
          <note type="speaker" n="0d29a63a">
            Anf. 113 ULF SJÖSTEN (m) replik:
          </note>
          <u who="Q6179028" xml:id="i-3d13b77733f3485a-4" n="f2f291d8">
            <seg n="74c89e08">
              Fru talman! Jag tycker att Lennart Axelsson är något nedlåtande
              i förhållande till det exempel jag drog. Det är faktiskt en familj
              som existerar i verkligheten. Vad jag försökte relatera var att
              den familjen har det ganska tufft ekonomiskt. Man har normalinkomster
              och man bävar inför det här beskedet. Jag tycker att det var ganska
              nedlåtande av Lennart Axelsson.
            </seg>
            <seg n="e5d5d1c1">
              Min fortsatta fråga till dig, Lennart, blir: Vad är det för välfärd
              i att tvinga familjen i Fiskebäckskil, till exempel, att lämna
              sitt hem? Du har talat mycket om välfärd i ditt inledningsanförande.
            </seg>
            <seg n="52a54b44">
              Du hänvisade också en hel del till de åtgärder som har vidtagits
              för att lindra effekterna. Det har vidtagits en del åtgärder,
              men effekterna finns kvar. De är oerhört påtagliga för många människor,
              trots de åtgärder som har vidtagits.
            </seg>
            <seg n="a2e10724">
              Min fråga blir kort och gott: Är det trots allt inte dags, Lennart
              Axelsson, att i varje fall starta processen för att ta bort den
              här skatten?
            </seg>
          </u>
          <note type="speaker" n="5a91464e">
            Anf. 114 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-2" n="a8796e06">
            <seg n="17ad027a">
              Fru talman! Jag försökte inte på något vis vara nedlåtande mot
              den här familjen. Jag är säker på att de existerar. Om Ulf Sjösten
              säger det, är det naturligtvis så.
            </seg>
            <seg n="48eccf82">
              Jag skulle också vilja fundera lite kring vad som skulle hända
              med den här familjen om någon i familjen blev sjuk eller arbetslös.
              Vilka förutsättningar skulle man då ha att klara av att bo där,
              framför allt med de förslag som Ulf Sjöstens parti står bakom
              när det gäller ersättningar?
            </seg>
            <seg n="a0be4909">
              Jag tycker att jag var ganska klar i mitt anförande när det gäller
              att man från regeringens sida måste vara observant på de effekter
              som blir när värdestegringarna blir väldigt höga. Mer generell
              än så tycker jag inte att man kan vara.
            </seg>
          </u>
          <note type="speaker" n="4b372ff6">
            Anf. 115 PER LANDGREN (kd) replik:
          </note>
          <note n="14e08eba">
            Fru talman! Jag inleder med att yrka bifall till reservation
            3.
          </note>
          <u who="Q4355135" xml:id="i-294db481015f9a89-0" n="2b655a6f">
            <seg n="1f129e97">
              Alla känner ju av att Socialdemokraterna med stödpartier driver
              skattetrycket uppåt. Den borgerliga alliansen driver den nedåt.
              Vi försöker lyfta fram de skatterättsliga principer som ändå finns
              i vårt land och i andra länder och som, om de följs, på något
              sätt ska säkra att skatteuttag sker på ett etiskt, moraliskt och
              legitimt sätt.
            </seg>
            <seg n="4c001d44">
              När det då gäller fastighetsskatten skulle vi kunna ta upp två
              principer. Å ena sidan har vi skatt efter bärkraft. Den har ju
              efterlevts hjälpligt när nu de borgerliga partierna har tryckt
              på i utredningar och riksdagsarbete om att människor drivs från
              hus och hem på grund av den samlade fastighetsbeskattningen. Skatt
              efter bärkraft finns alltså fortfarande, nu när de värsta avarterna
              är åtgärdade.
            </seg>
            <seg n="968eb296">
              Å andra sidan har vi likviditetsprincipen, och här kommer min
              fråga till Lennart Axelsson, en principiell fråga. Likviditetsprincipen
              betyder att man ska beskattas först när man har pengarna i handen.
              Tycker du eller jag kanske ska ställa frågan via fru talmannen:
              Tycker Lennart Axelsson, fru talman, att en skatt på en fiktiv
              intäkt, på en icke monetär inkomst, är i enlighet med likviditetsprincipen
              och även med principen om skatt efter bärkraft?
            </seg>
          </u>
          <note type="speaker" n="c7f8ad8f">
            Anf. 116 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-3" n="a8796e06">
            <seg n="fb84e327">
              Fru talman! Jag tar inte alls illa upp om jag får frågan direkt
              ställd, så det är helt okej.
            </seg>
            <seg n="6f00496e">
              Jag tycker att skatten och den utformning den i dag har i allmänhet
              fungerar ganska väl. Sedan finns det bekymmer när värdet på fastigheter
              stiger väldigt kraftigt inom vissa områden. Vi försöker komma
              till rätta med det. Det är naturligtvis väldigt enkelt att säga
              att vi tar bort alltihop, men vi anser att de pengar vi får in,
              motsvarande ungefär 25 miljarder i år, är pengar vi behöver för
              den välfärd som vi ändå tycker att man behöver ha. Därför kommer
              vi att fortsätta försöka hitta system som gör att detta inte orättfärdigt
              drabbar människor som inte har förmåga att betala.
            </seg>
          </u>
          <note type="speaker" n="1c4f0ce4">
            Anf. 117 PER LANDGREN (kd) replik:
          </note>
          <u who="Q4355135" xml:id="i-160312d403835230-7" n="2b655a6f">
            <seg n="34e10427">
              Fru talman! Nu kom du in på att det skulle vara rättfärdigt,
              men i början sade du att du tycker att skatten fungerar väl. Jag
              frågade inte om funktionen eller funktionaliteten, att Skatteverket
              kan driva in skatterna och att människor till nöds kan betala.
              Det är klart; till slut tvingas man ju realisera den här fiktiva
              intäkten så att man får pengarna i handen, det vill säga sälja
              kåken. Till dess har det uppenbarligen fungerat, om man inte har
              gjort som den tidigare finansministern Bosse Ringholm sade att
              man skulle, nämligen belåna sina fastigheter för att betala fastighetsskatten.
              Det kan ju uppfattas som ganska cyniskt, eller det till och med
              är cyniskt.
            </seg>
            <seg n="3b1f87f7">
              Du pratade alltså mer om funktionalitet än gav ett principiellt
              svar på om du tycker att det är bra och riktigt att beskatta fiktiva
              intäkter. Någon sade att om man har en fiktiv intäkt och ska ha
              en skatt på den kan ju också skatten vara fiktiv. En fiktiv, icke
              monetär skatt på icke monetära intäkter är inte bara en parallellitet;
              jag tycker faktiskt att det låter rättfärdigt. Det låter riktigt.
            </seg>
            <seg n="41235786">
              Du har också här talat dig varm, tillsammans med en partikamrat
              tidigare, för förmögenhetsskatten. Jag vet inte om Lennart Axelsson
              verkligen tror på det, men det finns väl en och annan som tror
              att förmögenhetsskatten fortfarande är en skatt som i huvudsak
              är vertikalt rättvis och fördelande. Men den är ju horisontellt
              orättfärdig, så att säga. Den är inte likformig. Det är en rad
              olika tillgångar som inte beskattas alls gods, skogsfastigheter,
              onoterade aktier med mera och som man alltså kan köpa för att
              kanske delvis komma undan skatt.
            </seg>
            <seg n="67aad29d">
              Det är denna olikformighet, som också gör att pengar allokeras
              på fel ställen, som vi reagerar på.
            </seg>
          </u>
          <note type="speaker" n="d63b5e22">
            Anf. 118 LENNART AXELSSON (s) replik:
          </note>
          <u who="Q5563036" xml:id="i-d3d3c7494b59a80d-0" n="a8796e06">
            <seg n="925b7c8b">
              Fru talman! Jag tycker att det är bra att Per Landgren reagerar
              på olikformigheten i förmögenhetsskatten och kanske vill göra
              något åt den. Samtidigt måste man ändå konstatera att ingen människa
              i dag betalar förmögenhetsskatt om man inte har ett värde som
              överstiger 1 ½ miljon som enskild person eller 3 miljoner som
              makar efter den senaste höjningen. På det viset måste man ändå
              säga att detta är en skatt som träffar den del av befolkningen
              som har värden som är större än så. Jag måste nog vidhålla att
              det är rättvist ur fördelningssynpunkt att träffa på det viset.
            </seg>
          </u>
          <note n="906243a2" type="speaker">
            Anf. 119 GUNNAR ANDRÉN (fp) replik:
          </note>
          <u who="Q5556677" xml:id="i-8cebada29ce8d44c-0" n="a8796e06">
            <seg n="e6c27625">
              Fru talman! Lennart Axelsson tyckte att han hade varit mycket
              klar i sitt anförande. Det vill jag gärna instämma i. Det var
              extremt klarspråk.
            </seg>
            <seg n="ed0be762">
              Jag ställde en enda fråga, och jag förväntar mig att skatteutskottets
              ordförande så småningom kommer att svara på den: När nu boendebeskattningen
              ska höjas genom höjda taxeringar, vad ska vanliga människor då
              spara på? Det var den fråga jag ställde.
            </seg>
            <seg n="fedbb1a9">
              Nu fick vi omedelbart i inledningen höra vad vi inte ska spara
              på. Jag fick ett inte-svar: Vi ska inte spara som Moderaterna
              vill. Men jag har en helt annan fråga, nämligen vad vanliga människor
              ska spara på. Det är min fråga, inte vad staten inte ska spara
              på. Det har jag inte frågat. Jag har frågat vad vanliga människor
              ska spara på. Jag ställde frågan också till Lennart Axelsson:
              Vad ska vanliga människor spara på?
            </seg>
            <seg n="559fd8f4">
              Lennart Axelsson hade en intressant och belysande genomgång av
              hur mycket 1 miljon kronor är. 6 miljarder kronor är 6 000 gånger
              så mycket! Det är otroliga summor. Nu är det inte fråga om sparande
              i staten, utan detta är en utgift som vanliga människor ska betala
              vanliga människor som Lennart Axelsson och jag som bor på något
              sätt. Det är vi som ska betala detta. Vad ska vi spara in på?
              Det är det som är den viktiga frågan.
            </seg>
            <seg n="a8a22e70">
              Det här med 10 öre i kommunalskatt i Nora är också en intressant
              fråga. Jag vet att det finns företrädare för ert parti som vill
              höja skatterna, till exempel finansministern. Men den frågan,
              den interna polemiken, ska ju inte vi svara på. Ni får väl göra
              upp om ifall kommunalskatten ska gå upp eller ned. Det tycker
              jag inte att vi har anledning att svara på.
            </seg>
            <seg n="4df63580">
              Jag noterar slutligen att Lennart Axelsson berörde ränteläget
              och så vidare. Det tycker jag är väldigt bra. Nu har jag väldigt
              lite tid på mig, så jag får avstå från att ta upp det. Jag återkommer.
              Men min huvudfråga är: Vad ska vanliga människor spara på?
            </seg>
          </u>
          <note type="speaker" n="f0a6bf11">
            Anf. 120 LENNART AXELSSON (s) replik:
          </note>
          <u who="Q5563036" xml:id="i-d3d3c7494b59a80d-1" n="a8796e06">
            <seg n="22cff94a">
              Fru talman! Jag tycker ändå att jag hade en ganska bra poäng
              när jag sade att det också är vanliga människor som blir sjuka
              och arbetslösa. En väldigt stor del av den allians som ni försöker
              trumma in är så enig är faktiskt Moderaterna, och när Moderaterna
              står för den politik de gör tycker jag att man kan avkräva även
              Gunnar Andrén en synpunkt när det gäller den delen och hur det
              påverkar vanliga människor.
            </seg>
            <seg n="61368ea1">
              Sedan har jag försökt redogöra för de beslut som är tagna och
              den politik som har förts för vanliga människors möjlighet att
              klara ökade boendekostnader, eller i vissa fall slippa dem med
              hjälp av de begränsningsregler som vi har infört. Men jag tycker
              att det är mer än rimligt att avkräva Gunnar Andrén ett svar på
              hur han kommer att hantera de förslag som finns för att försämra
              för vanliga människor.
            </seg>
          </u>
          <note n="f86dabac" type="speaker">
            Anf. 121 GUNNAR ANDRÉN (fp) replik:
          </note>
          <u who="Q5556677" xml:id="i-8cebada29ce8d44c-1" n="a8796e06">
            <seg n="da3be953">
              Fru talman! Jag förstår Lennart Axelsson precis. Han vill inte
              tala ett dyft om att det är vanliga människor som ska betala de
              här ökade skatterna på 6 miljarder kronor. Vad ska de spara på?
            </seg>
            <seg n="7d319c1d">
              Vi vill inte höja de här skatterna. Vi behöver över huvud taget
              inte bekymra oss om dem. Vi vill inte höja de här skatterna med
              6 miljarder. Det är er besparing. Ni vill ha ökade utgifter med
              6 miljarder, men det får väl ni fixa till. Vi ska väl inte behöva
              redovisa vad vi ska spara på för en skatteökning som vi inte vill
              ha! Någon ordning måste det vara på argumentationen från Lennart
              Axelsson.
            </seg>
            <seg n="ef3f4ab6">
              Jag vill veta någonting annat, och det kommer jag att fortsätta
              att upprepa: Vad ska vanliga människor spara på? Det är ju de
              som ska betala de här pengarna.
            </seg>
            <seg n="1bf0472f">
              Slutligen: Man har inte tid med allting, fru talman, men förmögenhetsskatten
              kom ju upp här i en replik. Det var en sådan väldigt bra sak att
              man hade höjt grundavdragen. Nu är det dock så att hushåll där
              det bara finns en kvarlevande, en änka eller en änkeman, har inte
              fått höjt grundavdrag eller höjd övre gräns. Där har det inte
              höjts.
            </seg>
            <seg n="8b8cd2b3">
              Nu är min andra fråga till Lennart Axelsson: Hur har rättvisan
              ökat när änkor och änkemän inte har fått höjt grundavdrag i förmögenhetstaxeringen?
              Det har däremot sambeskattade. Var har rättvisan ökat?
            </seg>
            <seg n="2e047e12">
              Men det är en annan fråga. Min huvudfråga är nämligen: Vad ska
              vanliga människor som ska betala de här pengarna spara på? Vad
              ska de spara på?
            </seg>
          </u>
          <note type="speaker" n="c4471328">
            Anf. 122 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-4" n="a8796e06">
            <seg n="02cbc526">
              Fru talman! Med en dåres envishet upprepar jag att det faktiskt
              är så att det är de totala inkomsterna för en familj som avgör
              vilken betalningsförmåga man har för att köpa mat, för att betala
              hyra eller om man har ett eget hus för att kunna betala räntor
              och liknande. Där spelar det naturligtvis in vilka ersättningar
              man får om man blir sjuk eller arbetslös. Man kan inte bara skaka
              bort det och säga att det här inte handlar om det. Det är klart
              att det gör det.
            </seg>
            <seg n="f5138f41">
              Om vi när det gäller förmögenhetsskatten höjer gränsen för makar
              till 3 miljoner från tidigare 2 miljoner betyder det att var och
              en får 1 ½ miljon. Det anser i alla fall jag gör att man får en
              lösning när det gäller effekten av sambeskattningen. Det har inte
              gjorts någon höjning för var och en, i det läge man står ensam,
              men för två är det trots allt en förbättring. Jag kan inte se
              riktigt vad det är som är negativt med det.
            </seg>
          </u>
          <note type="speaker" n="4e884dd4">
            Anf. 123 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-6" n="6557a3df">
            <seg n="1a46c6cb">
              Fru talman! Jag skulle vilja fråga Lennart Axelsson om han delar
              värdegrunden att boendet är en av grundstenarna i människors tillvaro
              och att det inte är någon spekulationsvara. Gör du det kommer
              jag till nästa fråga. Det gäller beräkningsgrunden för fastighetsbeskattningen.
            </seg>
            <seg n="b83f2bef">
              Ulf Sjösten nämnde att vi kan förvänta oss en höjning med 40
              %. Jag nämnde ett exempel nedifrån västkusten där man från ena
              dagen till den andra ökade ett markvärde med 1 400 %. För några
              år sedan minskade man antalet värdeområden i fastighetstaxeringen,
              gjorde dem betydligt färre. När man då har ett genomsnittligt
              värde för åsättande av fastighetsskatt blir genomslaget rätt så
              stort. Ett exempel, också det nedifrån Båstad, är ett byggföretag
              som bygger ett antal hus på var sin sida om värdeområdet. Vid
              en försäljning stiger husen på ena sidan vägen 1 miljon mer än
              på den andra sidan vägen, vilket naturligtvis påverkar de människor
              som ska bo där.
            </seg>
            <seg n="3fbdd6b1">
              Anser du att den här beräkningsgrunden är rimlig, eller vill
              du medverka till att det blir en förändring? Den skrivning som
              majoriteten har i utskottet är tämligen skral.
            </seg>
          </u>
          <note type="speaker" n="a6222b93">
            Anf. 124 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-5" n="a8796e06">
            <seg n="92b6c527">
              Fru talman! Nej, svarar jag på sista frågan. Jag kan tycka att
              man ibland får berättelser om värderingar av fastigheter som låter
              knepiga. Så långt kan jag sträcka mig. Den beskrivning som Jörgen
              Johansson gör tycker jag tillhör den kategorin.
            </seg>
            <seg n="32b904eb">
              Sedan vet jag att man från Centerpartiet har drivit den här frågan
              tidigare. Jag ställde frågan i mitt anförande hur ni har lyckats
              få de övriga borgerliga partierna att ställa upp bakom det här.
              Det är ändå en lite annorlunda vinkling i synen på beskattning
              av fastigheter som ni för fram jämfört med de övriga. Det känns
              på något vis som om vi ändå skulle kunna närma oss er på ett annat
              sätt än vi skulle kunna närma oss de partier som vill slopa skatten
              helt och hållet.
            </seg>
            <seg n="07320e37">
              Jag fick en fråga om värdet av boendet och hur man betraktar
              den insats som görs i boendet. Där tror jag nog också att det
              stämmer mycket väl att de flesta köper en bostad för att bo i
              den och inte som en kapitalplacering. Det är säkert så.
            </seg>
          </u>
          <note type="speaker" n="96935738">
            Anf. 125 JÖRGEN JOHANSSON (c) replik:
          </note>
          <u who="Q5886707" xml:id="i-c0d97ac953624df0-7" n="6557a3df">
            <seg n="8e540cf3">
              Fru talman! Vad gäller fastighetsskatt eller inte fastighetsskatt
              tror jag att det finns andra skatter som är viktigare att slopa,
              sådana som är direkt skadliga. Förmögenhetsskatten diskuterade
              vi tidigare.
            </seg>
            <seg n="9eec5b9b">
              Sedan tror jag nog att vi kommer att ha kvar fastighetsskatt,
              men den nuvarande formen är inte acceptabel. Den är för hög. Det
              vi egentligen står direkt akut inför i dag är hur man kommer att
              göra värderingen i samband med fastighetstaxeringen. Den slår
              ju igenom i stort sett om några veckor. Så egentligen, Lennart
              Axelsson, vore det dags att slå näven i bordet och säga att nu
              får det lov att bli ordning. Det här är grunden som kommer att
              slå igenom redan i morgon, som sagt.
            </seg>
          </u>
          <note type="speaker" n="75d74459">
            Anf. 126 LENNART AXELSSON (s) replik:
          </note>
          <u who="Q5563036" xml:id="i-520146cb2c191dc6-6" n="a8796e06">
            <seg n="29db2fd0">
              Fru talman! Tack vare den dämpningsregel som vi har infört tillsammans
              slår det inte igenom direkt utan är utlagt på tre år.
            </seg>
            <seg n="b81d1edc">
              Det är samtidigt också bra att få klargjort att det finns tre
              borgerliga partier som tycker att fastighetsskatten ska bort och
              ett som inte tycker det. Det kan ju bli intressant att se framöver
              vilket besked man kommer att ge väljarna när det gäller den här
              frågan.
            </seg>
          </u>
          <note type="speaker" n="5f7d1aca">
            Anf. 127 PER ROSENGREN (v):
          </note>
          <u who="Q6079824" xml:id="i-15a1a535a52608cf-2" n="f0ee1aa5">
            <seg n="9c559207">
              Fru talman! Ibland blir man väldigt besviken på enskilda riksdagsledamöter
              när de går upp i talarstolen och vräker ur sig saker. Jag blev
              naturligtvis oerhört besviken på Gunnar Andrén. Han står och råljuger
              rakt ut i kammaren och säger att vi vill ta bort förmögenhetsskatten
              när det gäller lotterivinster. Så är det ju inte.
            </seg>
            <seg n="723d8527">
              Jag råder Gunnar Andrén att gå på läsövning någonstans. Det vi
              skriver är att det har kommit upp ett rättsfall. Jag tror att
              det var skattemyndigheten i Sundsvall som bedömde att de månatliga
              utbetalningarna av en vinst skulle läggas ihop och så skulle man
              betala förmögenhetsskatt på det, trots att man inte hade tillgång
              till de pengarna. Det var ingen som över huvud taget hade räknat
              på det, framför allt inte Svenska Spel och de som konstruerade
              spelet. Ingen, tror jag, kanske en och annan riksdagsledamot,
              hade uppfattningen att det skulle vara så. Vi hade inte det.
            </seg>
            <seg n="21e779a1">
              Det intressanta i sammanhanget är att just detta nu är överklagat
              till kammarrätten. Innan vi visste om att det var överklagat till
              kammarrätten tyckte vi att det måste klarläggas. Därför ville
              vi att riksdagen skulle uttala att de regelsystem som hela spelsystemet
              faktiskt är uppbyggt på skulle gälla.
            </seg>
            <seg n="85ea1e02">
              Men att stå här i kammaren och säga att Vänsterpartiet vill ta
              bort all förmögenhetsskatt på lotterivinster tycker jag är lite
              väl dåligt och populistiskt. Jag hade faktiskt högre tankar om
              Gunnar Andrén, dels att han kunde läsa innantill, dels att han
              kunde föra en hederlig politisk debatt.
            </seg>
            <seg n="71793ce4">
              Tillbaka till betänkandet. Nu är vi inne på förmögenhetsskatten.
              Då sägs det från Ulf Sjöstens sida att det faktum att vi har en
              förmögenhetsskatt innebär att det inte finns något riskkapital
              i landet. Jag råder Ulf Sjösten att läsa betänkandet från P.-O.
              Edins skattebasutredning, Våra skatter . Där framgår med all önskvärd
              tydlighet att förmögenhetsskatten och den eventuella kapitalflykt
              som sker från landet inte har någonting med riskkapital att göra.
              Riskkapitalet rör sig fritt över gränserna och söker sig dit där
              det ger högst avkastning. Det är den generella regel som gäller.
            </seg>
            <seg n="0f4e53e4">
              Den andra diskussionen kanske vi kan ta, huruvida 10 % av de
              500 miljarderna skulle komma tillbaka till landet. Det vet vi
              inte. I vissa länder har de gjort det, i Italien framför allt.
              Där hade man en ganska kraftig bestraffning för dem som återförde
              pengarna. Man införde en amnesti för dem som gjorde det. I Danmark,
              som har gjort samma operation, kan man inte påvisa de här effekterna
              över huvud taget. Jag tror att man ska vara väldigt försiktig.
            </seg>
            <seg n="e3a2f667">
              Sedan finns det naturligtvis argument för att förändra förmögenhetsskatten.
              Det har jag sagt förut. Vi har i många år arbetat för att till
              exempel bara halva taxeringsvärdet ska tas upp i förmögenhetsbeskattningen.
            </seg>
            <seg n="f1f99d3f">
              Jag tror att den frågan kommer att bli ännu mer aktuell nu när
              taxeringsvärdena ökar, precis som frågan om beloppet i begränsningsregeln
              ska höjas från 3 miljoner till 4 ½5 miljoner. Det borde redan
              ha gjorts med tanke på att det efter det att man införde 3 miljoner
              har skett en 50-procentig höjning. Tycker de som vill förhandla
              med oss egentligen att man hade fel från början? För 3 miljoner
              då är ju värt 4 ½ miljoner i dag, och i morgon är det säkert uppe
              i 55 ½ miljoner.
            </seg>
            <seg n="b9376b4d">
              När man inför den typen av begränsningsregler som är till för
              att gynna dem som faktiskt inte annars kan klara att bo kvar tycker
              jag att man på något sätt borde indexreglera beloppen i förhållande
              till den utveckling som sker i respektive område. Men det är väl
              en diskussion som vi får ta senare, och vi är öppna för att se
              till att de förändringar som sker med taxeringsvärdena inte ska
              behöva innebära att folk får lämna hus och hem.
            </seg>
            <seg n="4aeede98">
              Vi hyser en viss sympati med Centerpartiets förslag. Vi har själva
              lagt fram samma förslag i olika sammanhang, dock utan att få någon
              större respons på det, nämligen att man ska införa någon form
              av tak, framför allt när det gäller markvärdet. Jag tycker att
              300 000 kr är lite lågt. Men var man sätter gränsen kan diskuteras.
              Men huvudsaken är att det inte får orimliga konsekvenser för folk
              med lägre inkomster. Det finns ju även normalinkomsttagare som
              drabbas ganska ordentligt. De kanske påverkas på marginalen av
              begränsningsreglerna och får en väldigt hög kostnad för sitt boende.
            </seg>
            <seg n="1f5329c8">
              I grunden anser jag att fastighetsskatten som sådan är en utmärkt
              skatt och en skatt som vi måste ha kvar.
            </seg>
            <seg n="ab230b4d">
              Jag har roat mig med att gå igenom de betänkanden som finns och
              tittat på de borgerliga förslagen. De handlar om avdrag för konst,
              riskkapitalavdrag, borttagande av dubbelbeskattning, införande
              av väldigt generösa 3:12-regler, borttagande av förmögenhetsskatten
              och i princip ett borttagande av fastighetsskatten under en viss
              tid. Det handlar vidare om att periodiseringsfonderna ska göras
              mer generösa och att man ska ha någon form av resultatutjämningsfonder,
              men jag vet inte vad det innebär. Man vill införa avdrag för hushållsnära
              tjänster, och man vill införa någon form av förvärvsavdrag så
              att man sänker skatterna där.
            </seg>
            <seg n="6901b9bf">
              Och sedan går Moderaterna ut och säger att det nu gäller att
              inte sänka skatterna så mycket längre. Och Folkpartiet säger att
              det är skattestopp som man vill ha och att man inte längre vill
              sänka några skatter. Och sedan ser man detta batteri med skattesänkningar
              för minst 50 miljarder. Det är fullkomligt osannolikt.
            </seg>
            <seg n="b2ea5791">
              Är det det som ni går ut och säger till folk som gäller, eller
              är det era reservationer och det som ni står och bubblar om här
              i riksdagen som gäller? Någonstans måste politiken gå ihop. Är
              det bara retorik när ni går ut och säger att ni nu ska värna den
              svenska ekonomin och ta detta på allvar? Och så ser vi dessa vansinnesreservationer
              i tre betänkanden. Och då har vi ändå inte kommit in på de betänkanden
              som vi ska behandla efter detta. Där hittar vi säkert förslag
              om skattesänkningar på 1015 miljarder till. Det ska bli väldigt
              intressant att se vad ni kommer med nästa gång.
            </seg>
            <seg n="a92ebd84">
              Gunnar Andrén säger att vi uppmanar folk att slösa på energi
              och undrar om det är det som vi ska göra. Men vi har väl inte
              precis anklagats för att uppmana folk att slösa på energin. Jag
              tror att den största kritiken under senare år har väl gällt att
              vi har höjt skatten på villaolja, att vi har höjt elskatterna
              och att vi verkligen har stramat in där och fått folk att satsa
              på till exempel bergvärme. Att investera i bergvärme kostar 100
              000130 000 kr. Men om sex sju år har den investeringen betalat
              sig. Och den medför 5060 kr mer i skatt i månaden.
            </seg>
            <seg n="af37a2f9">
              Vi tog itu med denna fråga på allvar när det gäller fastighetsskatten
              och energibesparande åtgärder och undersökte hur mycket just dessa
              åtgärder påverkar. Ibland påverkar de inte alls. Men jag tror
              att det för normalinkomsttagare handlar om maximalt 400500 kr
              om året. För dem som har lägre taxeringsvärden handlar det om
              200300 kr om året. Ett administrativt system för att ändra på
              detta och ta bort vissa typer av investeringar kostar betydligt
              mer än detta. Och samtliga utredningar tycker att man i stället
              för att gå den vägen ska satsa på bidrag eller någon form av avdrag
              i samband med investeringarna. Det är precis det som vi har gjort.
            </seg>
            <seg n="7a61d566">
              Men att gå båda vägarna, att både ge bidrag och någon form av
              avdrag vid investeringarna, och sedan dessutom inte ta hänsyn
              till det i taxeringsvärdet stämmer inte. Då blir det dubbla subventioner
              på något sätt.
            </seg>
            <seg n="3a66c5e5">
              Vi i Vänsterpartiet är övertygade om att riktade bidrag till
              investeringar, för att de verkligen ska göras, är betydligt bättre
              än att gå via fastighetsskatten.
            </seg>
            <seg n="0e581391">
              Det är väldigt intressant att höra när Per Landgren talar om
              fastighetsskatten och den icke-monetära avkastningen och att det
              blir någon form av schablonskatt. Men jag har inte hört Kristdemokraterna,
              och inte något annat borgerligt parti heller för den delen, över
              huvud taget yttra sig om en annan schablonbeskattning som vi har
              och som innebär att man betalar skatt trots att värdet minskar.
              Jag tänker på pensionsförsäkringar i pensionssystemet. Där har
              vi en 15-procentig schablonskatt. Även om värdet går på dessa
              pensionsförsäkringar minskar så betalar man skatt. Men var finns
              reservationerna, och var finns de konsekventa och välformulerade
              avståndstagandena från denna typ av beskattning? De finns inte
              därför att det på sikt är ganska bra att beskatta dem på det sättet.
            </seg>
            <seg n="acbe0e75">
              Men ponera att dessa pensionsförsäkringar fortsätter att rasa
              i värde och att man ändå ska betala skatt på dem. Ibland är det
              den inbetalda skatten som utgör den stora minskningen av dem.
              Ändå är det fler och fler länder som inför denna typ av schablonskatt
              därför att den är enkel.
            </seg>
            <seg n="a71e4f13">
              Det som man diskuterar ute i Europa börjar även diskuteras i
              Sverige. Skattebasutredningen med P.-O. Edin förde detta resonemang,
              nämligen att man skulle ha en löpande kapitalbeskattning på allt,
              alltså inte bara när det realiseras. Man ska betala en reavinstskatt
              på den nivå som aktierna ligger. Då blir det lite grann varje
              år. Det blir ett administrativt väldigt krångligt system. Alternativet
              är att ha en form av schablonskatt även på aktier och annat.
            </seg>
            <seg n="2f9db529">
              Jag tror att vi i framtiden kommer att hamna i en sådan situation
              för att man ska kunna genomföra de förenklingar som man kanske
              behöver. Och vi skulle ha sluppit väldigt många av problemen i
              samband med byten av aktier, utköp och återköp och allt vad det
              heter. Då skulle vi kunna komma till rätta med en del av dessa
              problem. Jag tror att vi på sikt hamnar där.
            </seg>
            <seg n="e5574dba">
              Jag tror att det var Lennart Axelsson som var inne på att det
              är svårt att se vad de borgerliga partierna egentligen vill göra
              med fastighetsskatten. Någon vill göra den kommunal och gynna
              de kommuner som har väldigt många och dyra fastigheter och så
              vidare. Det gäller Kristdemokraterna. De andra vill göra någonting
              annat. Och några vill ta bort den helt. Folkpartiet har partibeslut
              på att den ska tas bort helt. Det kanske gäller även Moderaterna.
              Hur man ska lösa detta i slutändan har jag, som sagt, väldigt
              svårt att se.
            </seg>
            <seg n="4350b5e4">
              Jag tror att det vore bra om vi kunde enas om det som i stort
              sett alla länder i Europa anser, nämligen att fastighetsskatten
              är bra. Och den ekonomiska samarbetsorganisationen OECD anser
              och upprepar att Sverige bör höja fastighetsskatten, trots att
              vi försöker förklara att det nog inte är så särskilt aktuellt
              att höja den särskilt mycket, och kanske inte alls. Nu tycker
              inte vi det.
            </seg>
          </u>
          <note n="77ed7c77">
            Jag yrkar bifall till förslaget i det föreliggande betänkandet.
          </note>
          <note type="speaker" n="e99e4f0e">
            Anf. 128 LARS TYSKLIND (fp):
          </note>
          <u who="Q6217745" xml:id="i-49097fcc23003eb3-0" n="0c0b7151">
            <seg n="0828c5ba">
              Herr talman! Det är i viss mån lite otacksamt att gå upp i talarstolen
              efter att Per Rosengrens har hållit sitt mycket intensiva inlägg.
              Men jag ska med viss ödmjukhet försöka framföra en del ytterligare
              synpunkter på frågan om fastighetsskatt.
            </seg>
            <seg n="f21b56ee">
              Fastighetsskatten är en del i boendebeskattningen, som vi har
              diskuterat i många andra sammanhang och som vi kanske inte ska
              ta upp här. Men den är ändå viktig i sammanhanget att boendet
              är en rättighet för alla. Någonstans ska man ju bo. Det handlar
              också om möjligheten att äga sitt boende.
            </seg>
            <seg n="10c29240">
              Jag tycker att mycket av diskussionen har handlat om att målet
              har fått helga medlen. Det är klart att även om man gör bra saker
              med de intäkter som staten har kan det naturligtvis inte vara
              så att man får tar in dessa medel på ett otillbörligt sätt. Jag
              tycker att regeringen nu faktiskt måste ta sitt ansvar för att
              få till stånd en omedelbar förändring av dagens fastighetsskattesystem.
              Nu talar vi om detta på ganska kort sikt. Och jag tyckte att Gunnar
              Andrén ställde en mycket berättigad fråga om vad folk ska spara
              in på.
            </seg>
            <seg n="7dabd732">
              Om ett år är det dags för en ny fastighetstaxering. Jag kan relatera
              från min valkrets hemma i Bohuslän. Det förs redan en orolig diskussion
              om var det ska sluta. Det har här talats om värdeökningar på i
              genomsnitt 25 % i Sverige. Men om man ser till kommuner i Bohuslän
              för Tanum handlar det om 59 %, för Tjörn om 45 % och för Strömstad
              om 41 % blir 25 % en ganska ointressant siffra för just de människorna.
            </seg>
            <seg n="16b0f976">
              Precis som sagts här är det naturligtvis positivt i sig att fastigheterna
              går upp i värde. Det finns ju saker som är bra med det. Man kan
              belåna fastigheterna på ett annat sätt och så vidare. Problemet
              är att den nya fastighetsskatten kommer att bygga på de här siffrorna.
              De som vill bo kvar får betala för att andra har sålt och fått
              bra betalt. I längden blir det här naturligtvis helt orimligt.
            </seg>
            <seg n="1bab866b">
              Det finns begränsningsregler. Men allvarligast blir om permanentboende
              måste flytta från hus och hem och lämna orten om det är fråga
              om de attraktiva orterna. Jag tycker att man ska titta även på
              detta med fritidshus och delårsboende. Det är inte så ovanligt
              att människor i generationer har byggt upp ett fritidshusägande
              som kanske övergått i deltidsboende sedan man pensionerat sig
              eller så. Ska inte vanliga pensionärer ha rätt att ha kvar sitt
              hus då? Det finns alltså problem också kring detta.
            </seg>
            <seg n="712876c8">
              Sedan finns det ett annat problem. Bland befolkningen i sådana
              här attraktiva kustområden är detta en ständigt pågående diskussion.
              Det kan inte vara rimligt att ha ett skattesystem som är sådant
              att människor ständigt ska gå och oroa sig för att man kanske
              inte kan bo kvar.
            </seg>
            <seg n="74a4b439">
              För att möta de här orimligheterna har en och annan undantagsregel
              jag tänker då på dämpnings- och begränsningsregler införts. Men
              det tycker jag bara är ett bevis på att regelsystemet inte fungerar.
            </seg>
            <seg n="18696a6e">
              Under de sekunder som återstår av min talartid skulle jag även
              vilja nämna några ord om detta med miljöinvesteringar som vi tidigare
              här i dag har varit inne på. I en interpellationsdebatt i går
              angående energieffektiviseringar gav samhällsbyggnadsminister
              Mona Sahlin faktiskt klart uttryck för att systemet, som hon tyckte,
              sänder dubbla signaler, vilket inte är bra.
            </seg>
            <seg n="3e50da1b">
              Herr talman! Jag vill påstå att det här systemet har överlevt
              sig självt. Vi kan inte ha skatter som upplevs som orimliga och
              orättfärdiga. Ytterst handlar det om människors respekt för skattesystemet
              i stort.
            </seg>
            <seg n="7bf29d5b">
              Folkpartiet har lagt fram förslag om hur man kan göra för att
              på kort sikt bryta trenden. Vi måste bryta utvecklingen det är
              min uppmaning. Det går inte att fortsätta med ett system som inte
              fungerar.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="8262d75d">
            12 § Allmänna motioner om mervärdesskatt
          </note>
          <note n="5e7962d4">
            Föredrogs
          </note>
          <note type="speaker" n="06c3b755">
            Anf. 129 ULLA WESTER (s):
          </note>
          <u who="Q4990351" xml:id="i-3c8034621bd47459-1" n="e145c553">
            <seg n="1d0ba6cc">
              Herr talman! En debatt under rubriken Allmänna motioner om mervärdesskatt
              är kanske inte så publikdragande. Det är kanske inte en kioskvältare
              om jag får uttrycka mig så. Men byter jag ut ordet mervärdesskatt
              mot den mera vardagliga benämningen moms tror jag att lusten att
              lyssna ökar, åtminstone lite grand. Moms är nämligen en indirekt
              skatt som märks direkt nästan varje gång vi öppnar börsen för
              att betala för en vara eller en tjänst.
            </seg>
            <seg n="55c9e70a">
              Att momsfrågorna engagerar kan avläsas inte minst i den flod
              av motioner i ämnet som varje år strömmar in på skatteutskottets
              bord. Nästan alla dessa förslagsställare yrkar på sänkt skattesats
              för det ena eller det andra allt från byggmoms till moms på komplementär-
              och alternativmediciner och mycket mer.
            </seg>
            <seg n="792b2e1d">
              Momsen är en viktig inkomstkälla för finansieringen av våra gemensamma
              utgifter. Därutöver spelar momsintäkterna en stor roll också för
              EU-ländernas gemensamma ekonomiska åtaganden. På grund av detta
              finns det, på gott och ont, ett regelverk som vi som nation måste
              följa.
            </seg>
            <seg n="0ebc6f40">
              I dagens betänkande behandlas nästan 60 olika motioner, alla
              med ett eller flera yrkanden om förändringar. Vilka av alla dessa
              de olika partierna i debatten väljer att fokusera på får vi snart
              veta.
            </seg>
          </u>
          <note type="speaker" n="2e3f989c">
            Anf. 130 STEFAN HAGFELDT (m):
          </note>
          <u who="Q5782422" xml:id="i-ce5d063d40d57236-0" n="a90cbd64">
            <seg n="b9b67d13">
              Herr talman! Vi moderater står givetvis bakom alla våra reservationer
              i betänkandet, men jag nöjer mig med att här yrka bifall till
              reservation 1. Vid voteringen så småningom kommer jag här att
              begära rösträkning.
            </seg>
            <seg n="81152529">
              Det höga skattetrycket i Sverige slår hårt mot alla inkomsttagare
              men känns givetvis hårdast för dem som har låga inkomster. Många
              låginkomsttagare i Sverige betalar ca 60 % av sina inkomster i
              skatt. Förutom inkomstskatt tillkommer fastighetsskatt, energiskatter,
              miljöskatter, punktskatter med mera. Till allt detta kommer sedan
              mervärdesskatten, momsen, som förväntas inbringa 244,7 miljarder
              kronor i år. Den skatten får alla vara med och betala, oavsett
              vilken inkomst man har. Självklart är det många som reagerar på
              att moms läggs även på punktskatter. Skatt läggs på skatt. Frågan
              är om det är rimligt.
            </seg>
            <seg n="48d17d27">
              Herr talman! Utomlands är det vanligt att familjer har råd att
              ta med barnen för att gå ut och äta på restaurang. I Sverige har
              familjer oftast inte råd eftersom restaurangmomsen är 25 %. Är
              det rimligt att mat som inhandlas i butik även färdiglagad mat
              beskattas med 12 %, medan mat som förtärs på restaurang belastas
              med mer än det dubbla? Detta ställer till allvarliga konkurrensproblem
              för svenska företag, inte minst inom turistnäringen.
            </seg>
            <seg n="2279e1f4">
              Hur klarar vi konkurrensen med andra länder när Sverige, jämte
              Danmark, har den högsta mervärdesskatten i Europa?
            </seg>
            <seg n="616bd721">
              Vi moderater förutsätter att regeringen omprövar sitt ställningstagande
              och ställer sig bakom Europeiska kommissionens förslag om att
              lågmomsen ska utvidgas till att gälla bland annat restaurangtjänster.
              Tyvärr har den svenska regeringen hittills motsatt sig denna förändring.
            </seg>
            <seg n="d173ad34">
              Vidare anser vi att skattesatsen för transport i skidlift ska
              sänkas till samma nivå som den för övrig idrottsverksamhet. Det
              skattebortfall som teoretiskt uppstår kommer med all sannolikhet
              att uppvägas av att antalet fjällturister ökar eller av att fler
              i familjen har möjlighet att dagligen åka i stället för kanske
              enbart en förmiddag.
            </seg>
            <seg n="af516ed2">
              Det är också hög tid att få enhetlig moms inom kulturområdet.
              Staten ska inte genom beskattningen styra människors val av kultur.
              De i dag orimliga gränsdragningarna inom detta område, till exempel
              högre moms på entréavgift till sällskapsdans än på tillträde till
              konserter, är minst sagt egendomliga.
            </seg>
            <seg n="8f49e361">
              I reservation 4 tar vi moderater upp att fristående skolor måste
              få förutsättningar som är likvärdiga dem för kommunala skolor
              vad gäller skatter. Som det är i dag missgynnas de fristående
              skolorna i förhållande till de kommunala skolorna när det gäller
              momsen. Kommunerna bör därför bli skyldiga att till en fristående
              skola utge ersättning som fullt ut kompenserar för sådan ingående
              moms som skolan saknar avdragsrätt för.
            </seg>
            <seg n="14b5e047">
              I reservation 5 för vi fram att mervärdesskattelagens bestämmelser
              om avdragsrätt för förvärv av fordon är svårförståeliga och ger
              upphov till onödigt krångel för berörda företagare. Reglerna,
              och då särskilt när det gäller gränsdragningen mellan vad som
              enligt mervärdesskattelagen är att anse som personbil och vad
              som bör betraktas som lastbil, måste ändras så att avdragsrätt
              kan medges för alla typer av lastbilar som används i näringsverksamhet
              oavsett om bilarna har luftspalt eller ej mellan förarutrymmet
              och lastutrymmet. Detta är minst sagt märkligt!
            </seg>
            <seg n="aac5375c">
              Herr talman! Reservation 8 är en gemensam borgerlig reservation.
              Här lyfter vi fram att det är viktigt att de allmännyttiga ideella
              föreningarna och trossamfunden inte hindras i sin verksamhet av
              en hämmande beskattning och annat krångel. Vi anser att alla möjligheter
              till lättnader i mervärdesbeskattningen eller befrielse helt som
              står till buds inom ramen för den gemenskapsrättsliga lagstiftningen
              på området måste tas till vara. Betänk att föreningslivet och
              det ideella arbete som bedrivs i föreningarna i syfte att främja
              sociala, välgörande, religiösa, politiska, konstnärliga eller
              liknande kulturella ändamål har en lång tradition i vårt land.
            </seg>
            <seg n="0deeffba">
              Vi förutsätter därför att regeringen snabbt arbetar med att se
              över den ideella sektorns mervärdesskatter så att den oro och
              ovisshet som finns bland många ideellt arbetande människor kan
              skingras. Vi föreslår att riksdagen riktar ett tillkännagivande
              till regeringen om att den i den fortsatta beredningen av Mervärdesskatteutredningens
              förslag beaktar vad vi har anfört.
            </seg>
          </u>
          <note type="speaker" n="0e7b3ff7">
            Anf. 131 ANNE-MARIE EKSTRÖM (fp):
          </note>
          <u who="Q4768084" xml:id="i-59057ca1b0c756d2-0" n="7ff7a2f6" next="i-ddd279afcc292960-0">
            <seg n="becb5fa9">
              Herr talman! I går gjorde jag precis som förra året och plockade
              fram mitt anförande från föregående års debatt för att se om det
              fanns något att återanvända jag tycker om återanvändning. Jodå,
              inte mycket har hänt på momsområdet sedan förra året. Motionerna
              är desamma, och svaren är rätt mycket desamma. Det som sker på
              Regeringskansliet sker långsamt.
            </seg>
            <seg n="3444951b">
              Herr talman! År 2002 tillsattes en utredning på Folkpartiets
              begäran som skulle utreda olika momssatser. Folkpartiet har sedan
              varje år efterfrågat när utredningen ska vara klar. Förra året
              fick jag till svar att ett delbetänkande skulle vara klart snart.
              Vad man menar med snart är väl lite olika. Det kan vara år eller
              månader beroende på vilket tidsperspektiv man har. Men så småningom
              kröp det fram att det skulle komma i maj 2004. Men så visade det
              sig att utredningen blev mer komplicerad än man tänkt. I november
              2004 kom tilläggsdirektiv. Nytt datum för delbetänkande är i juni
              i år och slutbetänkande i oktober 2006. Det kommer lagom som en
              välkomstpresent till den nya alliansregeringen.
            </seg>
            <seg n="d85cf92a">
              Herr talman! Utredningen ska klargöra gränsdragningar mellan
              olika skattesatser. Precis som Stefan Hagfeldt sade nyss: Att
              röra sig till musik, det vill säga att dansa, har högre momssats
              än att lyssna på musik. Strax ställer man sig frågan: Om man reser
              sig och dansar på stället, som man ofta gör på en konsert, vilken
              momssats ska då gälla? Det är också märkligt att momsen är högre
              på blöjor än på godis.
            </seg>
            <seg n="510610a2">
              Det behövs verkligen en ordentlig utredning, och den måste väl
              vara ordentligt gjord så lång tid som den har tagit!
            </seg>
            <seg n="e47e7f80">
              Herr talman! Utredningen är viktig. Gränsdragningar måste bort,
              och många skattesatser bidrar till krångliga regler. Momshandboken
              är gigantiskt tjock, och det är svårt även för en momshandläggare
              att hålla reda på alla momsregler. Även om Folkpartiet har varit
              restriktivt med krav på lägre momssatser i avvaktan på utredningen
              är det förståeligt att det kommer krav på än den ena, än den andra
              sänkta momssatsen. Det återstår att se om utredningen håller tidtabellen.
            </seg>
            <seg n="75bd1849">
              Herr talman! En fråga som också har diskuterats länge är om moms
              ska läggas på varor som säljs i second hand-affärer, vilket Stefan
              Hagfeldt nyss tog upp. Många ideella organisationer känner oro
              för att beslutet dröjer. Även om det sägs att regeringen försöker
              hitta en så bra lösning som möjligt finns ändå osäkerheten om
              vad som kommer ut i sista ändan.
            </seg>
            <seg n="458d1a34">
              Ideell verksamhet är en viktig del av vårt samhälle, och den
              måste värnas. I dag finns en omfattande second hand-försäljning
              som drivs av ideella organisationer. Pengar från denna verksamhet
              hjälper många utsatta människor att få ett bättre liv både inom
              och utom Sverige. Ideella organisationer måste få ägna sig åt
              det som är deras uppgift utan att belastas med hämmande skatter
              och krångliga regler. Folkpartiet har en reservation tillsammans
              med de tre övriga borgerliga partierna, som anser att regeringen
              måste verka för detta och att det läggs fram ett förslag snabbt.
            </seg>
            <seg n="977188e8">
              Min fråga är: Finns det någon tidsplan för detta?
            </seg>
          </u>
          <note n="056a1e5b">
            I samband med det yrkar jag bifall till reservation 8.
          </note>
          <u who="Q4768084" xml:id="i-ddd279afcc292960-0" n="7ff7a2f6" prev="i-59057ca1b0c756d2-0">
            <seg n="ac102bb2">
              Herr talman! Nu tänker jag tala om ett område där det ändå har
              hänt lite sedan förra året, även om det kanske inte är regeringens
              förtjänst. Det handlar om distansförsäljning inom EU. I dag handlar
              alltfler privatpersoner via Internet över landgränserna. Då uppstår
              problem med hur momsen ska betalas. Det finns i dag vissa regler
              som innebär att ett företag som säljer till privatpersoner i andra
              EU-länder till ett visst belopp ska öppna momsregistreringskonto
              där. Så sker inte alltid, utan Skatteverket i Sverige ägnar mycket
              tid åt att jaga fuskare på Internet, och svenska företag råkar
              ut för osund konkurrens på grund av att den svenska momsen är
              den högsta i Europa.
            </seg>
            <seg n="e902e9dd">
              Herr talman! Nu har lyckligtvis ett arbete inletts inom EU för
              att göra det enklare att tillämpa och kontrollera distansförsäljningen
              av varor. Det välkomnas. Jag hoppas att regeringen följer detta
              noggrant och driver på här. Detaljerna är inte färdiga ännu, varför
              jag nöjer mig med att konstatera att det är bra att frågan har
              kommit upp på dagordningen.
            </seg>
            <seg n="de1663d5">
              Men det jag inte förstår är varför majoriteten i utskottet nödvändigtvis
              måste avstyrka en motion när den ändå håller med i sak. För att
              försäkra sig om att regeringen verkligen gör som utskottet vill
              kunde man ha gjort ett uttalande.
            </seg>
          </u>
          <note type="speaker" n="f4fee976">
            Anf. 132 LARS GUSTAFSSON (kd):
          </note>
          <u who="Q5777864" xml:id="i-1aba628da2cf20ca-0" n="37c3423e">
            <seg n="6a14719d">
              Herr talman! Betänkandet om mervärdesskatten i år är tunt, även
              om det finns några viktiga områden som berörs. Men det finns ingen
              anledning till en längre utläggning kring momsskatteområden. Jag
              vill dock påtala vikten av momsbefrielse för allmännyttiga ideella
              föreningar.
            </seg>
            <seg n="4ddacb97">
              Sverige har en lång och god tradition när det gäller föreningsliv
              och frivilligorganisationer. Vi kristdemokrater anser det högprioriterat
              att slå vakt om dessa rörelser vars samhällsinsatser inte nog
              kan framhållas. Utan enskilda människors frivilliga engagemang
              skulle stora delar av det svenska samhället falla samman. Det
              är därför särskilt viktigt att ge dessa rörelser goda möjligheter
              att verka. En momsbeläggning av de ideella föreningarna skulle
              utgöra ett allvarligt hot mot dessas existens.
            </seg>
            <seg n="98fe121f">
              De borgerliga partierna har valt att framföra sina uppfattningar
              i en gemensam reservation, där vi framhåller att regeringen bör
              arbeta snabbt för att eliminera den oro som i dag finns bland
              frivilligrörelserna i Sverige angående just momsfrågan. Vi vill
              också att Mervärdesskattekommittén ska ges i uppdrag att beakta
              det som vi har framfört i vår reservation.
            </seg>
            <seg n="c0563c85">
              Avslutningsvis, herr talman, står jag självfallet bakom samtliga
              våra reservationer, men för tids vinnande yrkar jag bifall endast
              till reservation 1.
            </seg>
          </u>
          <note type="speaker" n="f5fb94bb">
            Anf. 133 STAFFAN DANIELSSON (c):
          </note>
          <u who="unknown" xml:id="i-0c3dbdd64484d120-4" n="1400989e">
            <seg n="729493bf">
              Herr talman! Det här är min första debatt rörande allmänna motioner
              om mervärdesskatt. Som alla debatter i Sveriges riksdag är det
              en viktig debatt. Jag förstår samtidigt att de här frågorna har
              varit uppe tidigare i debatter under tidigare år, vilket bland
              annat Anne-Marie Ekström har framhållit, och att positionerna
              ofta är fastlåsta från båda håll.
            </seg>
            <seg n="eb98ab5f">
              I fjolårets debatt hänvisades det mycket till att EU arbetar
              med sina regler för hur mervärdesskattesatserna ska kunna utformas
              av de olika länderna vad gäller miniminivåer och lågmomsnivåer
              på särskilt utpekade områden. I år görs samma hänvisning eftersom
              enighet fortfarande inte kunnat uppnås inom vår gemensamma union.
            </seg>
            <seg n="837001e6">
              Likaså har regeringen för rätt länge sedan tillsatt en utredning
              som ska göra en översyn av bland annat de avgränsningsproblem
              och fyrkantigheter som flera av dagens reservationer handlar om.
              Den utredningen skulle ha varit klar sedan en tid, trodde i alla
              fall fjolårets deltagare kanske även Anne-Marie Ekström i denna
              debatt. I dag tror vi inte att den är klar förrän till hösten
              2006, alltså om ett och ett halvt år, men det vet vi ju inte.
              Det får vi se.
            </seg>
            <seg n="17b8eb3e">
              Samtidigt lever vi vidare med de oformligheter i mervärdesskattereglerna
              som vi tycker borde rättas till. Därför tycker jag, liksom Anne-Marie
              Ekström, att det är viktigt med reservationerna som vill påverka
              dels hur Sverige, regeringen, ska arbeta inom EU för att påverka
              EU:s regelverk, dels hur vi i Sverige inom de ramarna ska förbättra
              vårt eget regelverk.
            </seg>
            <seg n="fb02b4fd">
              Om inte de reservationer som vi i Centerpartiet ensamma eller
              tillsammans med andra i dag försöker att få riksdagens stöd för
              skulle vinna bifall har de ändå tjänat sitt tydliga syfte att
              visa på vad vi anser att det är viktigt att man rättar till.
            </seg>
            <seg n="88ce83de">
              Jag ska kort kommentera två av våra reservationer.
            </seg>
            <seg n="fa219dbd">
              Utifrån vår generella syn att skattesatserna bör vara enhetliga
              inom en sektors olika grenar pekar vi i vår reservation nr 3 på
              två områden där det i dag finns skevheter. Det är inte så stora
              frågor, men även små frågor måste kunna lösas. För de berörda
              är det viktigt att enhetlighet och rättvisa skapas.
            </seg>
            <seg n="8c3a52d4">
              När man utnyttjar en campingplats på land är momssatsen 12 %.
              Om man gör samma sak på sjön, i en gästhamn, utgår full moms.
              Varför ska landturism gå före sjöturism?
            </seg>
            <seg n="669ebaa2">
              Inom kulturområdet vill jag ansluta mig till dem som redan har
              visat på att det är märkligt att konserter utan dans beskattas
              med 6 % medan musikunderhållning med dans beskattas med full moms.
              Dessa båda förhållanden bör rättas till, dels genom att påverka
              EU:s ramregelverk där så erfordras, dels genom att agera direkt
              i Sverige där detta är möjligt. Vi får hoppas att detta åtminstone
              är med i regeringens förslag när det nu kommer.
            </seg>
            <seg n="783333c2">
              Jag vill yrka bifall till vår reservation nr 7 där Centerpartiet
              vill att riksdagen tillkännager för regeringen att den ska stödja
              kommissionens förslag om att byggande och byggtjänster ska kunna
              omfattas av låg moms. Vi vet att regeringen har en njugg inställning
              till lågmomsundantagen. Därför är det viktigt att utöva påtryckningar
              i den här frågan. Om EU sedan inför denna möjlighet har vi i Sverige
              handlingsfrihet att utnyttja den eller ej. Motiven för att detta
              bör övervägas är att en lägre moms skulle dämpa kostnadsutvecklingen
              för byggande av bostäder och att den i dag utgående investeringsstimulansen
              för byggande genom kreditering på skattekonto ger snedvridande
              effekter.
            </seg>
            <seg n="f5dd5282">
              Centerpartiet stöder också den gemensamma borgerliga reservationen
              om att regeringen bör intensifiera sitt arbete med att vidmakthålla
              lättnaderna i mervärdesskattelagstiftningen på bästa sätt för
              de allmännyttiga föreningarna och trossamfunden.
            </seg>
          </u>
          <note type="speaker" n="26840b3e">
            Anf. 134 BRITTA RÅDSTRÖM (s):
          </note>
          <u who="Q4971571" xml:id="i-83597c036660fcbd-1" n="f09aba7d">
            <seg n="f71c8a57">
              Herr talman! Innan jag går in på mitt anförande tänkte jag vända
              mig direkt till Stefan Hagfeldt när det gäller skatt på skatt.
              Momsen beräknas alltid på en varas fulla pris inklusive alla skatter
              och avgifter. Det är en grundläggande princip som har gällt alltsedan
              momsen infördes. De länder inom EU som har ett momssystem tillämpar
              samma princip som vi gör. Redan av den anledningen skulle det
              vara omöjligt för Sverige att göra något annat.
            </seg>
            <seg n="885b376c">
              Herr talman! I fjol började jag debatten med att säga favorit
              i repris, och det sade också Anne-Marie Ekström när hon hade tittat
              igenom anteckningarna. Har det hänt något nytt?
            </seg>
            <seg n="a8148e59">
              Att momsfrågor engagerar kan man se av antalet inlämnade motioner
              som inte är mindre än 59 stycken. I de flesta föreslås olika sänkningar
              av momsen.
            </seg>
            <seg n="d790103f">
              Skatternas främsta syfte är att finansiera välfärden, det har
              vi varit inne på flera gånger i dagens debatt. Därför har Sverige
              kanske ett större skatteuttag jämfört med många industriländer,
              men vi har också som jag vill påstå den bästa välfärden som dessutom
              är generell. Vi har höga välfärdspolitiska ambitioner, och genomförandet
              av dessa ska enligt min uppfattning betalas gemensamt.
            </seg>
            <seg n="0f456dd4">
              Mervärdesskatten är en stor inkomstkälla för staten. För 2005
              förväntas intäkterna uppgå till 244,7 miljarder kronor, och det
              är cirka en sjundedel av den offentliga sektorns inkomster. Det
              är en svindlande summa som momsen drar in.
            </seg>
            <seg n="389ccea1">
              Jag tycker inte att debatten bara ska gälla dessa eviga förslag
              till skattesänkningar, vilket föreslås i flertalet motioner och
              därav följande reservationer. Den bör i så fall också gälla hur
              dessa skattesänkningar ska finansieras eller vilka av statens
              utgifter som man ska dra ned på.
            </seg>
            <seg n="d24a0193">
              Vi socialdemokrater kan aldrig gå med på skattesänkningar av
              olika slag som lämnar stora hål i statens plånbok och därmed riskerar
              nedskärningar i välfärden. Skatter och välfärd hör ihop.
            </seg>
            <seg n="1c0b4a4a">
              Vi socialdemokrater är alltid redo att förbättra och förändra
              system allteftersom samhället förändras och utvecklas, det har
              vi alltid gjort. Ett resultat av detta är det välfärdssamhälle
              vi lever i. Vi är inte nöjda. Det finns fortfarande brister inom
              olika sektorer i samhället och i olika delar av landet som måste
              åtgärdas och förbättras, och det vill vi fortsätta att arbeta
              för.
            </seg>
            <seg n="6708c4d6">
              Men vi bestämmer inte allt själva längre. Efter EU-medlemskapet
              måste vi också följa de regler som finns gällande moms i EU, även
              om vi kan försöka att påverka EU-systemet.
            </seg>
            <seg n="8f660110">
              EU-kommissionen har sett över de reducerade skattesatserna och
              nollskattesatserna på momsområdet. Ett förslag till förändringar
              lämnades i juli 2003, Kom 397. Syftet med förändringarna är att
              åstadkomma förenkling, rationalisering och likformighet.
            </seg>
            <seg n="0c986268">
              Den svenska inställningen är att listan över varor och tjänster
              som kan omfattas av reducerad moms bör vara så begränsad som möjligt
              eftersom differentierade skattesatser skapar konkurrens- och avgränsningsproblem
              och är svåra att tillämpa i praktiken.
            </seg>
            <seg n="92dcb3d2">
              Att differentierade skattesatser skapar konkurrens- och avgränsningsproblem
              har också uppmärksammats av riksdagen. Efter ett tillkännagivande
              från riksdagen våren 2002 har regeringen tillsatt en utredning
              som flera här har varit inne på med uppdrag att göra en översyn
              av tillämpningsområdet för de reducerade skattesatserna och undantag
              från beskattning av moms. Enligt direktivet skulle uppdraget ha
              redovisats den 1 februari i år, men så blev inte fallet. Slutredovisningen
              kommer i stället att ske den 1 oktober.
            </seg>
            <seg n="a3de068e">
              Herr talman! I flera reservationer påpekas skillnaden i moms
              mellan mat som man köper och mat som äts på restaurang alltså
              12 % moms på den mat vi köper och tar med hem jämfört med den
              mat som vi äter på restaurang som är belagd med 25 % moms. Tidigare
              var momsen på servering lika med momsen på mat, men från och med
              den 1 januari 1995 höjdes den till den allmänna nivån. Skälet
              var att EG-reglerna inte medgav lägre skattesats på serveringstjänster.
              Det är kanske så att vi borde höja momsen på mat framöver för
              att få det hela mer likriktat.
            </seg>
            <seg n="bb47cd7a">
              En annan återkommande fråga är moms på skidliftar som i dag är
              12 % och inte 6 % som många kräver. Efter att branschen drivit
              frågan kom kammarrätten fram till att liftkorten ska beskattas
              med 6 %. Domen är överklagad till Regeringsrätten som ännu inte
              har prövat frågan. Låt oss se vilket utfall det blir innan vi
              fortsätter att diskutera saken.
            </seg>
            <seg n="87560e03">
              När jag nu håller mig till fritidssidan vill jag också kommentera
              momsen gällande gästhamnar. Sverige är även här bundet av gällande
              EG-direktiv, och sjätte momsdirektivet medger inte någon lägre
              skattesats än den normala som är 25 % i Sverige på upplåtelse
              av gästhamnsplatser.
            </seg>
            <seg n="ea5b78d9">
              Herr talman! Jag vill kommentera också en del av de andra reservationerna.
              Låt mig börja med reservationen angående fristående skolor som
              är inlämnad av Moderaterna. I reservationen står det: Kommunerna
              bör bli skyldiga att till en fristående skola utge ersättning
              som fullt ut kompenserar för sådan ingående moms som skolan saknar
              avdragsrätt för. Har Moderaterna gjort en helomvändning i politiken
              igen här liksom i andra frågor under den senaste tiden?
            </seg>
            <seg n="4b4fd2a7">
              Förra veckan tyckte Moderaternas partiledare att friskolorna
              var ett feltänk. Han ville satsa mer på de kommunala skolorna.
            </seg>
            <seg n="61c60222">
              Friskolorna tar redan i dag för mycket av de kommunala skolornas
              resurser i anspråk genom att det försvinner en elev här och där
              till friskolor. Samtidigt står den kommunala skolan kvar med samma
              kostnader för lokaler. Elevgrupperna blir inte tillräckligt små
              för att man ska kunna slå ihop klasser om det bara försvinner
              24 elever ur varje klass. Kommunen kan inte dra ned på personalen
              eftersom klassantalet är detsamma. Friskolorna har urholkat de
              kommunala skolornas resurser, och nu vill i alla fall en del moderater
              att de ska urholkas ännu mer.
            </seg>
            <seg n="407db268">
              Min talartid är slut. Men avslutningsvis vill jag yrka bifall
              till förslaget i betänkandet och avslag på samtliga reservationer.
            </seg>
          </u>
          <note type="speaker" n="df54d586">
            Anf. 135 STEFAN HAGFELDT (m) replik:
          </note>
          <u who="Q5782422" xml:id="i-ce5d063d40d57236-1" n="a90cbd64">
            <seg n="f2fb292a">
              Herr talman! Först några kommentarer. Om man på något litet område
              skulle justera en krånglig moms skulle det tydligen, enligt Socialdemokraterna,
              fungera så att det skulle gå ut över skola, vård och omsorg. Av
              statens inkomster är det 28 % som går till skola, vård och omsorg,
              och det är viktigt att det fungerar. Sedan kanske jag inte riktigt
              håller med om att vi har om det var Europas eller världens bästa
              välfärd. Jag läste i en av dagens tidningar om en ung person som
              fått vänta i över ett år på en knäoperation, och det finns tyvärr
              pensionärer som väntar på höftledsoperationer och annat. Jag tycker
              inte att det är så jättebra.
            </seg>
            <seg n="45a3d136">
              När det sedan gäller det här med skolor är det inte så att vi
              har ändrat inställning. Vi tycker att friskolor är jättebra. De
              har oftast en mycket hög kvalitet. Vad vi vill nu är att lyfta
              upp och se till att de kommunala skolorna blir bättre.
            </seg>
            <seg n="e450c05e">
              Sedan tillbaka till momsen. Min första fråga: Varför ska det
              påverka momsen om en bil har en luftspalt eller ej mellan förarutrymmet
              och lastutrymmet?
            </seg>
            <seg n="e71cfcad">
              Nästa fråga gäller restaurangmomsen. Varför ska man när man går
              till Hemköp och handlar färdiglagad mat betala 12 % i moms medan
              man om man går man till restaurangen får betala 25 %? Varför ska
              den branschen drabbas av att vanliga familjer inte har råd att
              gå ut och äta och att turister ibland avstår från att göra det?
              Man kanske får in lika mycket pengar om man sänker momsen genom
              att fler kan nyttja detta.
            </seg>
            <seg n="4cd19855">
              Sedan är det väl nästan ännu mer orimligt att om man går och
              lyssnar på Sven-Ingvars och alla sitter lugnt ned är momsen 6
              %, men om några börjar dansa ska momsen egentligen vara 25 % i
              stället.
            </seg>
            <seg n="9c558367">
              När det gäller skidliftar undrar jag varför vi ska vänta på ett
              rättsligt förfarande. Många familjer åker nu till fjälls till
              påsken och hoppas på fint vänder. Men en del kanske inte har råd
              att låta ungdomarna åka mer än på förmiddagarna därför att det
              blir så dyrt med 12 % moms.
            </seg>
          </u>
          <note type="speaker" n="d08416db">
            Anf. 136 BRITTA RÅDSTRÖM (s) replik:
          </note>
          <u who="Q4971571" xml:id="i-83597c036660fcbd-2" n="f09aba7d">
            <seg n="68346c54">
              Herr talman! Låt mig börja med det sista. Har man bestämt sig
              för att åka till fjällen tror jag inte att momsen på liftkorten
              är det avgörande, utan det är kostnaden för liftkorten över huvud
              taget som är avgörande. Det är inte för inte som den här utredningen
              arbetar och att det tar tid, för det finns olikheter i till exempel
              en del av de frågor som Stefan Hagfeldt tar upp. Utredningen arbetar
              för att vi ska komma ifrån krångligheterna och olikheterna och
              få en samsyn i stället.
            </seg>
            <seg n="25e009ea">
              Jo, vi har världens bästa välfärd. Det vill jag ändå påstå. Välfärden
              är byggd på skatter. Det är med dem vi har kunnat bygga upp den.
              Och vi har bra kommunala skolor. Men om satsningen på friskolor
              fortsätter urholkar det naturligtvis kommunernas möjligheter och
              kommunernas ekonomi för de kommunala skolorna. Man kan ju se i
              alla kommuner där det finns friskolor i dag vilka förändringar
              det har inneburit.
            </seg>
          </u>
          <note type="speaker" n="c65fedf0">
            Anf. 137 STEFAN HAGFELDT (m) replik:
          </note>
          <u who="Q5782422" xml:id="i-ce5d063d40d57236-2" n="a90cbd64">
            <seg n="3acb15c4">
              Herr talman! Om man följer vår moderata politik klarar man både
              friskolor och naturligtvis de kommunala skolorna. Vi satsar mer
              på skolorna därför att vi anser att det är så oerhört viktigt.
              Det är ju grunden för de unga som växer upp att få baskunskaper
              och kunna klara sig i ett vuxenliv.
            </seg>
            <seg n="45e2e15f">
              Men tillbaka till frågan om momsen. Jag fick inget svar på varför
              momsen ska vara olika beroende på om bilar har luftspalt eller
              ej.
            </seg>
            <seg n="f4da7bf7">
              Om man sitter lugnt ned och lyssnar på Sven-Ingvars är momsen
              6 %, men om man dansar är momsen 25 %. Det sägs nu att vi kanske
              äter lite onyttigt och behöver röra mer på oss. Är det då inte
              nyttigare om man dansar när man går och lyssnar på Sven-Ingvars?
              Men då ska man bestraffas med fyra gånger högre moms. Jag tror
              inte att svenska folket tycker att det är logiskt.
            </seg>
            <seg n="15729480">
              Jag åker upp till Sälen varje år, men jag kommer inte att åka
              upp dit i år. För min del är det inget problem, för nu vill jag
              inte längre åka utför så mycket. Men jag träffar barnfamiljer
              som säger: Vi får ned kostnaderna genom att barnen får åka på
              förmiddagen. Det blir helt enkelt för dyrt om man har två barn
              och de ska fortsätta att åka på eftermiddagen. Visst, det är dyrt
              att åka till fjälls, men det är i alla fall billigare än att åka
              till Schweiz eller Österrike. Är det inte vår egen turism som
              vi ska satsa på här i Sverige?
            </seg>
            <seg n="acbb46a3">
              Jag tycker att det är små justeringar som behöver göras. Det
              kanske inte skulle kosta någonting, för fler skulle ha råd att
              åka i liftarna, fler skulle kunna gå på konsert, fler skulle kunna
              gå på restaurang.
            </seg>
            <seg n="a0ed6ffd">
              Jag tycker faktiskt att ni socialdemokrater bör tänka om.
            </seg>
          </u>
          <note type="speaker" n="b347cba2">
            Anf. 138 BRITTA RÅDSTRÖM (s) replik:
          </note>
          <u who="Q4971571" xml:id="i-83597c036660fcbd-3" n="f09aba7d">
            <seg n="52dc6ce9">
              Herr talman! Det är klart att vi tycker att fler ska ha möjlighet
              att dansa, åka skidor och gå på restaurang. Det får fler möjlighet
              att göra om folk kommer i arbete och alla hjälps åt att betala
              skatter, så att vi inte behöver sänka momssatserna för att folk
              ska ha råd. Jag tror inte att det är någon som funderar på hur
              mycket moms de betalar när de går och dansar till eller lyssnar
              på Sven-Ingvars, utan det är arrangörerna som reagerar på detta.
              Det är arrangörerna som ser detta, inte vanliga människor.
            </seg>
            <seg n="96def0c8">
              När det gäller liftarna igen är det väldigt stor skillnad i pris
              på liftkort på olika anläggningar, alltifrån 100 kr för en heldag
              till 350370 kr, beroende på var man är och hur berömd anläggningen
              är. Jag skulle vilja se om liftkorten blev billigare om momsen
              sänktes eller om skillnaden hamnade i företagets plånbok. Jag
              har svårt att tro att man sänker priset på liftkorten.
            </seg>
          </u>
          <note type="speaker" n="00224a20">
            Anf. 139 MARIE ENGSTRÖM (v):
          </note>
          <u who="Q4946821" xml:id="i-e60987573ffaec77-3" n="d2138044">
            <seg n="d2ff523c">
              Herr talman! Det är mycket med detta med momsen. Vi styrs ju
              egentligen av det sjätte momsdirektivet inom EU. De reducerade
              skattesatserna inom momsen styrs av den så kallade artikel H.
            </seg>
            <seg n="314c3514">
              När det gäller matmomsen kontra restaurangmomsen är restaurangmomsen
              nu föremål för diskussion om huruvida den ska kunna placeras under
              artikel H. Men vi kan väl också se lite grann till historien,
              när vi i samband med EU-inträdet avhände oss möjligheterna att
              ha en lägre restaurangmoms. Det kanske var så att vi hade väldigt
              dåliga förhandlare vid den tiden. Var det inte någon som heter
              Dinkelspiel som höll på med detta och som just var en minister
              som vi placerade nere i Bryssel för att jobba med de här frågorna?
              Uppenbarligen misslyckades han. Men vi får återkomma till den
              frågan.
            </seg>
            <seg n="401e5e23">
              Jag ser att Moderaterna har en reservation där man beskriver
              momsen som ett allvarligt konkurrensproblem för svenska företag.
              Då nämner man inte minst turistnäringen. Det handlar uppenbarligen
              också om skidliftarna.
            </seg>
            <seg n="c6dfc94c">
              Jag har ett pressmeddelande som skickades ut efter förra årets
              turistsäsong. Då skrev man så här under rubriken Skidsveriges
              bästa vinter: Skidbranschen gör nu en summering av vintern. Trots
              en trög start med höga temperaturer på försäsongen blev det den
              bästa säsongen hittills. Omsättningen i liftarna ökade totalt
              från 870 miljoner kronor till 910 miljoner kronor. Det är en ökning
              med 4,5 %.
            </seg>
            <seg n="6d94897d">
              I år har man inte uppnått riktigt lika bra resultat, men man
              skriver i pressmeddelandet i år att man ändå förväntar sig att
              man när säsongen är slut kan uppvisa likadana resultat.
            </seg>
            <seg n="1dde89da">
              Varför läser jag då upp detta? Jo, därför att man skriver faktiskt
              att momsen på liftkort innebär allvarliga konkurrensproblem. Sanningen
              är den att det i princip är fullbokat på våra skidanläggningar
              i Sverige, och det är ju jättebra att det är på det sättet.
            </seg>
            <seg n="db889084">
              Sedan delar jag också Britta Rådströms farhågor om att en justering
              av momsen, om det nu blev en sådan, inte skulle komma konsumenterna
              till del. Skulle det vara så att man vill att fler reser till
              fjällen, har man ju alla möjligheter att sänka priset på till
              exempel liftkort. Det finns alla möjligheter. Att våra nivåer
              på momsen skulle vara allvarligt konkurrenshämmande tror jag inte
              på. Jag tror att det är lögn.
            </seg>
            <seg n="2719c640">
              Sedan har vi frågan om allmännyttiga ideella föreningar. Hela
              Folkrörelse-Sverige blev ju rejält omskakat för en tid sedan när
              vi skulle anpassa vår momslagstiftning till EU-rätten. Vi har
              haft en hel del diskussioner och debatter om det tidigare. Jag
              ska inte dra detta med vikten av att föreningslivet inte ska komma
              till korta i den här frågan.
            </seg>
            <seg n="65bbeaf5">
              När jag ser de reservationer som är inlämnade och när jag läser
              betänkandetexten ser jag att texterna är väldigt likartade. Det
              handlar egentligen om samma omsorg. Vi har valt att ställa oss
              bakom majoritetens förslag i betänkandet. Jag känner mig övertygad,
              just nu i alla fall, om att regeringen kommer att göra vad som
              står i dess makt för att kunna undanta ideella föreningar från
              ekonomiska obehagligheter i det här avseendet. Det regeringen
              gör tror jag är precis det man också skriver i de borgerliga reservationerna.
              Man gör det som är möjligt inom ramen för EU:s regelverk. Därmed
              låter vi oss nöja. Jag yrkar alltså bifall till förslaget i betänkandet.
            </seg>
          </u>
          <note type="speaker" n="ab1a636b">
            Anf. 140 CATHERINE PERSSON (s):
          </note>
          <u who="Q4972478" xml:id="i-04e3bfa9bad766c0-0" n="dfc26762">
            <seg n="520a4462">
              Herr talman! För att värna vår miljö är vi beredda att fatta
              olika politiska beslut på skatteområdet. Ibland fattar vi också
              en del skattepolitiska beslut för att värna folkhälsan. Precis
              som miljön tar skada av vårt beteende gör även folkhälsan det.
              Vi har många förutsättningar att ha en god folkhälsa i Sverige.
              Jämför vi med många andra länder har vi en lång medellivslängd,
              och vi har som sagt var positiva boendemiljöer, för att nämna
              några saker.
            </seg>
            <seg n="ecfb6bb4">
              Men det finns också väldigt många oroande tecken på försämrad
              hälsa i befolkningen. Sjukskrivningarna har ökat dramatiskt. Sjukdom
              och upplevd ohälsa har ökat. Alla orsaker till detta känner vi
              inte fullt ut. Stress och ökad arbetsbelastning är några förklaringar.
              Men vi vet också att många sjukdomar är livsstilsrelaterade. Vi
              vet att alltfler av oss väger för mycket. Fetma hos barn har ökat.
              Samtidigt lever vi ett alltmer stillasittande liv. Det är ett
              problem som vi delar med många av västvärldens länder. I sammanhanget
              vill jag ändå säga att all övervikt naturligtvis inte är livsstilsrelaterad.
              Det kan också handla om sjukdom eller läkemedel.
            </seg>
            <seg n="0b5dc47b">
              Vi vet att detta med att äta rätt är beroende av oerhört många
              faktorer, till exempel kunskap, intresse, tid, pengar, motivation,
              vilken miljö man befinner sig i och så vidare. Vad som är att
              äta rätt kan också diskuteras. Däremot vet vi att en del produkter
              vid rikligt intag är direkt onyttiga. Det finns också andra produkter
              som, rätt tillagade, är bra för oss. De skadar oss inte. Vi vet
              vidare att det hela tiden kommer nya produkter på marknaden. Det
              är de så kallade onyttiga produkterna. De får också oerhört mycket
              reklampengar och tar stort utrymme på marknaden. Det kom 940 nya
              glassar i USA för några år sedan, 1998. Det kom 2 065 nya sorters
              godis. Det kom också massor av nya färdiglagade rätter. Detta
              finns i allt större utsträckning i fler och fler länder. Det finns
              att tillgå dygnet runt medan den nyttiga maten inte alltid finns
              överallt dygnet runt.
            </seg>
            <seg n="60bd0d1b">
              Vi utsätts för en oerhört aggressiv marknadsföring. Vi får till
              exempel mer mat för väldigt lite mer pengar. Det är oftast kalorier
              som vi inte behöver. Det ingår i strategin för att få oss att
              äta mer. Barn luras med leksaker för att man ska handla vissa
              produkter, viss typ av mat. Det är ofta mängdrabatt på onyttig
              mat: Köp tre choklad betala för två! Köp tre chipspåsar betala
              för två! Sedan är det läsk och så vidare. Det är väldigt sällan
              det är mängdrabatt på frukt och grönsaker.
            </seg>
            <seg n="f087d359">
              Nu undrar ni väl varför jag pratar om detta i samband med skatteutskottets
              betänkande. Jo, jag vill ju ha sänkt moms på frukt och grönsaker.
              Då måste jag prata om det här. Vi vet att om vi fattar olika skattepolitiska
              beslut på miljöområdet leder det till förbättrad miljö. Vi vet
              också att när vi fattar vissa beslut som är bra för oss som människor
              får det effekter för vår hälsa.
            </seg>
            <seg n="955fde66">
              Jag har full respekt för den inställning och den ambition som
              finns om ett lättöverskådligt skattesystem. Jag är också väl medveten
              om att det finns en pågående utredning som gäller tillämpningsområdet
              för de reducerade skattesatserna och undantagen från beskattningen
              på mervärdesskatteområdet. Jag har också hört debatten tidigare
              om momsen på liftar, gästhamnar och så vidare. Men jag ser ändå
              att det finns en väsentlig skillnad. Man åker på semester en eller
              två gånger om året medan den nyttiga maten är en del av vår livsstil.
              Den behöver vi varje dag. Det är en återkommande kostnad som man
              har om vi har för hög moms på till exempel nyttig mat.
            </seg>
            <seg n="206a365c">
              Jag är också väl medveten om att vi ska finansiera detta. Jag
              delar till fullo Britta Rådströms inställning att vi behöver skattebaserna
              för att kunna finansiera vårt välfärdsamhälle. Momsen är en av
              de viktigaste inkomstkällorna.
            </seg>
            <seg n="7b630f3a">
              När det gäller momsen på mat, och framför allt den nyttiga maten,
              är det ju så att vi på både kort och lång sikt skulle få förbättrade
              möjligheter att få en bättre folkhälsa även om det naturligtvis
              skulle innebära att vi på kort sikt kanske skulle få en del mindre
              skatteintäkter i det här avseendet.
            </seg>
            <seg n="6396c465">
              Jag kan se tillämpningsproblemen. Jag är naturligtvis inte beredd
              att rakt av lägga fram ett förslag om sänkt moms på frukt och
              grönsaker. Men jag tycker att det är en viktig fråga och hoppas
              därför att man i utredningen överväger möjligheten att faktiskt
              ha differentierad matmoms, eller kanske helt enkelt inte ha någon
              moms alls, på en del av de produkter som är till nytta för oss
              med tanke på det sätt vi lever på.
            </seg>
            <seg n="50388440">
              Jag har inget yrkande utan vill bara uppmärksamma utskottet på
              den här frågan. Jag hoppas som sagt var att man beaktar detta
              i den sittande utredningen och att man kanske har tagit del av
              en del av Folkhälsoinstitutets synpunkter på det här området.
            </seg>
          </u>
          <note type="speaker" n="4ac59d6c">
            Anf. 141 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-1" n="37c3423e">
            <seg n="fe86c793">
              Herr talman! Efter detta matnyttiga anförande vill jag bara rätta
              till en sak. Jag råka säga reservation nr 1. Det ska vara reservation
              nr 8.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="aaa06dd6">
            13 § Motioner om energibeskattning m.m.
          </note>
          <note n="5e7962d4">
            Föredrogs
          </note>
          <note type="speaker" n="3f3ab3d9">
            Anf. 142 FREDRIK OLOVSSON (s):
          </note>
          <u who="Q3373667" xml:id="i-777fb3ce97a9aa7d-9" n="0079c3a7">
            <seg n="e79f5626">
              Herr talman! I skatteutskottets betänkande nr 23, Motioner om
              energibeskattning m.m. , behandlar utskottet ett 70-tal motioner
              från den allmänna motionstiden 2004 som alla har det gemensamt
              att de tar upp olika punktskattefrågor. Därutöver behandlas en
              motion som väckts med anledning av stormkatastrofen i södra Sverige
              med förslag angående skatterna på diesel och el. Bland de frågor
              som tas upp i betänkandet finns exempelvis den gröna skatteväxlingen,
              reformeringen av energibeskattningen och effektskatten på kärnkraftsel.
              Även jordbrukets miljö- och energiskatter, vägtrafikbeskattningen,
              avfallsskatt, naturgrusskatt, spelskatt, båtskatt och slutligen
              också förslaget om skatt på djurförsök tas upp till behandling.
            </seg>
            <seg n="67abd72a">
              Utskottet avstyrker samtliga motioner. En viktig anledning till
              det är att riksdagen under höstens behandling av statsbudgeten
              för 2005 har ställt sig bakom regeringens förslag i budgetpropositionen
              på punktskatteområdet. Där beslutades bland annat om den gröna
              skatteväxlingen, som har sin tyngdpunkt i höjda skatter för transportsektorn
              i utbyte mot höjda grundavdrag för låg- och medelinkomsttagare.
            </seg>
          </u>
          <note n="ebab09b7">
            Därmed, herr talman, överlämnar jag ärendet till kammarens behandling.
          </note>
          <note type="speaker" n="d7eea5b0">
            Anf. 143 LENNART HEDQUIST (m):
          </note>
          <u who="Q5796375" xml:id="i-d1167de55a45b4f1-3" n="ab07d9e3">
            <seg n="ee8cd87a">
              Herr talman! I denna parad av skatteutskottsärenden framgår ju
              med önskvärd tydlighet att vi har ett väldigt högt skattetryck
              i vårt land.
            </seg>
            <seg n="1bb58e29">
              Man kan naturligtvis filosofera över detta på många olika sätt.
              När vi nu kommer till energibeskattningen kan man göra en reflexion.
              Människor förargar sig väldigt mycket över punktskatterna på energi,
              och inte minst på höjda bensin- och dieselskatter. Det är i väldigt
              stor utsträckning ett uttryck för att skattetrycket som sådant
              är högt. Om skattetrycket skulle vara lägre så skulle man förmodligen
              ha en större acceptans för enskilda punktskatter av olika slag.
            </seg>
            <seg n="99f673dd">
              Herr talman! Nu kommer vi till energibeskattningen. Jag ber att
              få yrka bifall till reservation 1, även om vi moderater står bakom
              samtliga reservationer som har moderata förtecken.
            </seg>
            <seg n="3725de54">
              Vi moderater har två övergripande mål i energipolitiken. Det
              är att främja en säker och konkurrenskraftig el- och energiförsörjning
              i hela Sverige samt att all energiproduktion ska klara högt ställda
              miljö- och säkerhetskrav.
            </seg>
            <seg n="7ec11827">
              Det första målet innebär att energibeskattningen inte markant
              bör avvika från våra konkurrentländers och att osäkerheten inom
              energipolitiken måste reduceras så att kraftföretagen kan våga
              investera i ny produktionskapacitet.
            </seg>
            <seg n="83be5a41">
              När vi sedan ser på energibeskattningen och hur den ska konstrueras
              har vissa skatter till syfte att generera intäkter för staten.
              Då bör de skatterna tas ut i konsumentledet. De miljöstyrande
              skatterna bör däremot tas ut i producentledet. Det är en grundbult
              när man studerar hur energibeskattningen bör konstrueras.
            </seg>
            <seg n="ddc020cc">
              Vi har utöver detta en särskild effektskatt på kärnkraftsel i
              vårt land. Den skatten är någon form av ren straffskatt på viss
              typ av energiproduktion och är djupt skadlig. Den minskar direkt
              reinvesteringsutrymmet i kärnkraftsanläggningarna.
            </seg>
            <seg n="1a11e0bf">
              Det gäller särskilt mot bakgrund av att det torde vara väldigt
              väsentligt att de kvarvarande kärnkraftsverken verkligen får reinvestera
              så att man kan behålla en god effekt och en god produktion av
              el.
            </seg>
            <seg n="20bdc4e9">
              I vår reservation om energibeskattningen har vi tagit upp en
              särskild egendomlighet som ligger i att man har en koldioxidskattebefrielse
              för torven. Torven betraktas av de flesta bedömare som ett rent
              fossilt bränsle och inte som ett förnybart bränsle.
            </seg>
            <seg n="e2b47b60">
              Eftersom jag själv kommer från Uppsala, som har haft sin egen
              torvhistoria, vill jag verkligen inskärpa att man bör beakta just
              att även torven är ett fossilt bränsle. Det verkar väldigt egendomligt
              att ha en beskattning som skulle göra att man betraktar torven
              som en förnybar energikälla.
            </seg>
            <seg n="8a84bf98">
              Beträffande de reservationer som finns i betänkandet vill jag
              fästa kammarens uppmärksamhet på att det finns en reservation
              nr 12 om skatt på avfall som Folkpartiet står bakom. Jag har följt
              detta med framsynta förbränningsanläggningar för avfall under
              väldigt lång tid. I Uppsala har vi haft det som en del i fjärrvärmeanläggningarna
              under mycket lång tid.
            </seg>
            <seg n="7e6d7ae2">
              Man har successivt kunnat utveckla anläggningarna så att de också
              är mycket miljövänliga. Om man jämför med andra alternativ att
              ta till vara avfallet ter det sig synnerligen egendomligt att
              man skulle börja lägga skatt på avfallsförbränning så att det
              kommer fram andra sämre miljölösningar. Jag vill för egen del
              väldigt starkt varna för att man börjar umgås med tankar på att
              lägga skatt på avfallsförbränning.
            </seg>
            <seg n="6ebdd8f7">
              Herr talman! Med det överlämnar jag ordet till nästa talare.
            </seg>
          </u>
          <note type="speaker" n="7528cd73">
            Anf. 144 ANNE-MARIE EKSTRÖM (fp):
          </note>
          <u who="Q4768084" xml:id="i-ca3ef9eaede53393-0" n="7ff7a2f6">
            <seg n="06b18701">
              Herr talman! Det behövs sannerligen energi för att så här långt
              fram på dagen efter ett antal behandlade betänkanden och med påskfirande
              i sikte orka debattera energi.
            </seg>
            <seg n="a7d8a8c2">
              De energifrågor som finns med i det betänkande vi behandlar i
              dag rör bara delar i en stor och mycket fråga som handlar om hur
              den framtida energipolitiken ska se ut i Sverige och världen.
              Det är en omfattande fråga som måste diskuteras i sin helhet,
              varför jag i dag nöjer mig med att bara kommentera några av de
              reservationer vi har i betänkandet.
            </seg>
            <seg n="35ead207">
              Herr talman! Växthuseffekten är ett stort problem. De allra flesta
              forskare är i dag överens om att dagens utsläpp av växthusgaser
              leder till icke önskvärda effekter för jordens klimat och därmed
              hela mänskligheten. Folkpartiet anser att det är viktigt att komma
              till rätta med de globala miljöproblemen men att inte samtidigt
              snedvrida konkurrensen. Därför vill vi arbeta för att införa en
              gemensam koldioxidskatt inom EU och i förlängningen globalt.
            </seg>
            <seg n="07838d1a">
              Svenska miljö- och energiskatter ska utformas på ett sådant sätt
              att svenska företag klarar av den internationella konkurrensen
              samtidigt som de stimuleras att arbeta för en bra miljö. Men såsom
              all annan skattelagstiftning måste systemet för miljö- och energiskatterna
              bygga på tydlighet och enkelhet och vara långsiktigt hållbart
              ur tillväxtsynpunkt.
            </seg>
            <seg n="ebeea126">
              Herr talman! Folkpartiet är i princip för en grön skatteväxling
              genom att man delvis finansierar sänkta skatter på arbete med
              att höja skatter på energi och annat som belastar miljön. Men
              den skatteväxling som regeringen och dess stödpartier genomför
              är ingen riktig skatteväxling utan bara ett nytt sätt att öka
              hushållens skattebörda. Därför sade vi i höstas i samband med
              budgetpropositionen nej till den gröna skatteväxlingen.
            </seg>
            <seg n="dca57826">
              Jag vill i det här sammanhanget ta upp ett exempel som vi är
              starkt kritiska till. Tidigare år har man i den gröna skatteväxlingen
              avsatt 6 miljarder som var avsedda för kompetensutveckling. Men
              de ligger fortfarande och skvalpar i statens kassa, och man har
              nu tänkt börja använda dem till andra saker i stället.
            </seg>
            <seg n="064f449a">
              Vi menar att det kan anses som ett bedrägeri mot dem som har
              betalat högre energiskatter men som inte har fått något i gengäld.
              Jag yrkar bifall till vår reservation nr 2.
            </seg>
            <seg n="85d5340a">
              Herr talman! Jag vill övergå från de stora övergripande frågorna
              till en lite mer jordnära detalj. Det gäller enhetliga och långsiktiga
              spelregler för jordbruksföretagarna så att de kan känna framtidstro.
            </seg>
            <seg n="0cbc1ae6">
              Skattebelastningen medför att det svenska lantbruket har sämre
              konkurrensvillkor än lantbruket i andra länder på flera områden.
              Folkpartiet anser att det är viktigt att minska användningen av
              fossila bränslen för att minska koldioxidutsläppen. Vi anser därför
              att lantbruket borde få ekonomiska incitament för att öka användningen
              av förnybara alternativ.
            </seg>
            <seg n="ba672a9f">
              Vårt förslag är att man inför skattelättnader när man blandar
              in förnybara drivmedel i diesel. Folkpartiet anser att den nyligen
              genomförda sänkningen av skatten på dieselolja som används i jordbruk,
              skogsbruk och vattenbruk bara ska gälla i samband med inblandning
              av biobränsle.
            </seg>
            <seg n="1425fcef">
              Herr talman! Till sist vill jag göra en efterlysning. För två
              år sedan lade Skattenedsättningskommittén fram sitt betänkande.
              När kommer propositionen? Allra sist vill jag tillönska alla en
              glad och förhoppningsvis varm påsk.
            </seg>
          </u>
          <note type="speaker" n="45152d0a">
            Anf. 145 LARS GUSTAFSSON (kd):
          </note>
          <u who="Q5777864" xml:id="i-1aba628da2cf20ca-2" n="37c3423e">
            <seg n="7f8b9beb">
              Herr talman! Kristdemokraterna vill betona vikten av tydliga
              ekonomiska styrmedel som ger alla i vårt samhälle incitament att
              konsumera mindre energi och minska utsläppen av miljöpåverkande
              ämnen. Vi ser därför behov av ett mer miljörelaterat skatte- och
              avgiftssystem där beskattningen på arbete sänks och beskattningen
              på miljöpåverkan relativt sett höjs. En sådan kombinerad höjning
              av skatten på miljöstörande verksamhet och sänkning av skatten
              på arbete kallas grön skatteväxling.
            </seg>
            <seg n="41c97629">
              En ensidig skatteväxling begränsad till Sverige kan dock bli
              kontraproduktiv om andra länder inte genomför liknande åtgärder.
              Höjda skatter på till exempel energi kan leda till att energiintensiv
              industri lämnar Sverige och att denna produktion i stället sker
              i andra länder med mindre miljöhänsyn. En grön skatteväxling måste
              därför ha en smart utformning så att den potentiellt miljöstörande
              produktionen behålls i Sverige med minimal miljöpåverkan. I nuläget
              bedömer Kristdemokraterna det inte som lämpligt med ytterligare
              skattehöjningar på energi och miljöstörande utsläpp. I stället
              bör industrin stimuleras till investeringar som ytterligare minskar
              de negativa miljökonsekvenserna av produktionen.
            </seg>
            <seg n="7b2eb481">
              Herr talman! Kristdemokraterna är övertygade om att en grön skatteväxling
              behövs på en europeisk nivå för att bevara konkurrensneutraliteten
              mellan olika länder. Sverige bör verka för gemensamma miniminivåer
              för beskattning av miljöstörande verksamhet inom EU. En sådan
              utveckling skulle leda till att svenskt näringsliv skulle få stora
              konkurrensfördelar tack vare den anpassning som har gjorts i Sverige
              för att minska utsläppen av miljöfarliga ämnen.
            </seg>
            <seg n="009618d5">
              I EU-sammanhang har den svenska regeringen tyvärr motverkat ambitionen
              med en ökad miljörelatering av skattesystemen genom sitt motstånd
              mot förslaget om majoritetsbeslut när det gäller miljörelaterade
              skatter.
            </seg>
            <seg n="4664df36">
              En ökad användning av miljörelaterade skatter skapar ett ekonomiskt
              utrymme som bör användas för att sänka skatten på arbete. Då kan
              både en bättre miljö och en ökad sysselsättning uppnås. På grund
              av Sveriges höga skattetryck är det enligt Kristdemokraternas
              uppfattning angeläget att sänka skatterna, särskilt på arbete.
              Därmed stärks sysselsättningen långsiktigt och skattesystemets
              tyngdpunkt förskjuts mot en allt större andel miljörelaterade
              skatter. Argumenten för en grön skatteväxling kan således tillämpas
              i ett sammanhang där skatter sänks i stället för att man, som
              den nuvarande majoriteten gör, låter skatteväxlingsresonemangen
              leda till ett allt högre skattetryck.
            </seg>
            <seg n="3e55b700">
              De frågor som Socialdemokraterna, Vänsterpartiet och Miljöpartiet
              föreslår under benämningen grön skatteväxling leder till höjd
              beskattning för hushållen utan att påverka miljöbelastningen.
              Den förda politiken drabbar samhällsekonomin asymmetriskt, vilket
              kan få stora negativa konsekvenser. Varken för de företag eller
              de hushåll som drabbas är exempelvis diesel eller bensin utbytbart
              mot mer arbete. Till detta kommer att skattehöjningar på el, bensin
              och diesel sker i en tid då priserna på detta är mycket höga av
              andra skäl. Effekten blir ett fördelningspolitiskt hårt slag mot
              människor med låga inkomster som är boende på landsbygd och har
              små möjligheter att välja en annorlunda livsstil än vad de i dag
              har.
            </seg>
            <seg n="58ea7cd9">
              För företag i servicesektorn höjs även elskatten. I stället för
              höjda skatter behöver Sverige sänkta skatter. Kristdemokraterna
              anser därför att regeringens så kallade skatteväxling är felaktig
              för företagens, hushållens och miljöns skull.
            </seg>
            <seg n="d26c3549">
              Herr talman! Givetvis står jag bakom samtliga våra reservationer,
              men jag väljer att yrka bifall endast till reservation nr 3.
            </seg>
          </u>
          <note type="speaker" n="1179c778">
            Anf. 146 JÖRGEN JOHANSSON (c):
          </note>
          <u who="Q5886707" xml:id="i-c0d97ac953624df0-8" n="6557a3df">
            <seg n="f14ce8f5">
              Herr talman! Energibeskattningen är en viktig fråga. Den lägger
              vid sidan av prioritering av energisatsningar grunden för vår
              produktion, våra boendekostnader och vår miljö.
            </seg>
            <seg n="c23e642d">
              Det är därför önskvärt att finna en så bred politisk bas som
              möjligt i beslut i de här frågorna. Här krävs långsiktighet.
            </seg>
            <seg n="4b9c487c">
              I Centerpartiet budgetförslag i höstas redovisar vi våra synpunkter
              på energiområdet. Vi har därför valt att i särskilda yttranden
              redovisa vår ståndpunkt, som givetvis inte har ändrat sig men
              som ändå redan har behandlats av riksdagen.
            </seg>
            <seg n="f6073e3d">
              Det gäller exempelvis dieselbeskattningen inom jord- och skogsbruket,
              där vi anser att skatten ska ligga på EU-nivå 1 kr. Det gäller
              också slopandet av skatten på handelsgödsel. Vi avvisar också
              majoritetens höjningar på bensin- och dieselskatter samt fordonsskatten.
              Vi ser det här som en direkt fiskal åtgärd, långt ifrån de diskussioner
              om skatteväxling som förs av majoriteten. En skatteväxling kräver
              ju alternativ, och det saknar vi här. Det majoriteten kräver är:
              Mer pengar eller sluta kör bil! I många av landets bygder finns
              bara bilen som transportmedel. Slaget mot landsbygden i majoritetens
              alternativ är förödande.
            </seg>
            <seg n="278eb686">
              Vi vill också styra förbränningen av avfall så att det blir mer
              lönsamt att sortera det.
            </seg>
            <seg n="9afbf044">
              Herr talman! Alla möjligheter att påverka klimatsituationen i
              positiv riktning måste tas till vara. Om de tekniska möjligheterna
              finns för att få fram mer miljövänliga drivmedel ska inte skattemässiga
              skäl lägga hinder i vägen.
            </seg>
            <seg n="898ff3d6">
              I frågan om inblandning av RME är situationen sådan att en ökad
              inblandning kan ske om man tillämpar bestämmelserna mer smidigt.
              Det gäller alltså skatteklassad diesel och RME var för sig.
            </seg>
            <seg n="41db53c8">
              Utskottet framhåller att frågan är ständigt aktuell, och att
              något tillkännagivande inte behövs. Jag delar inte den uppfattningen.
              Om möjligheterna finns för att bidra till förbättrad miljö snabbt
              så bör vi ta dem omgående.
            </seg>
          </u>
          <note n="9f3f20e2">
            Herr talman! Med detta yrkar jag bifall till reservation nr 11.
          </note>
          <note type="speaker" n="248a35c3">
            Anf. 147 PER ERIK GRANSTRÖM (s):
          </note>
          <u who="Q5768681" xml:id="i-f163d7f12adc3f87-0" n="988c59d3">
            <seg n="fd5dc79e">
              Herr talman! Det finns mycket att säga om energiskatterna, men
              jag ska försöka begränsa mig. Jag vill börja med att konstatera
              och det har också sagts tidigare under dagen att det är med skatterna
              som vi betalar vår välfärd. De ska vara utformade så att de stimulerar
              till arbete, investeringar, utveckling och till minskade sociala
              orättvisor. Skatterna ska också bidra till en långsiktigt hållbar
              samhällsutveckling.
            </seg>
            <seg n="f1ce5397">
              I det betänkande som vi nu debatterar blir denna tudelning av
              skatternas roll väldigt påtaglig. Energiskatterna har till uppgift
              att finansiera samhällets kostnader för bland annat utbildningen,
              vården och omsorgen och övriga gemensamma funktioner som samhället
              vilar på.
            </seg>
            <seg n="2a995b5d">
              Men energiskatterna ska också bidra till en samhällsutveckling
              som i så liten grad som möjligt tär på ändliga resurser och minimerar
              skadliga utsläpp.
            </seg>
            <seg n="6c10472e">
              I förra veckan kunde vi höra att isen på Himalaya smälter i en
              allt snabbare takt. Det kommer i en första omgång att innebära
              att de floder som avvattnar bergsområdet kommer att svämma över
              och göra landområden nedanför obeboeliga. I nästa fas handlar
              det om att floderna torkar ut, och området blir av det skälet
              obeboeligt.
            </seg>
            <seg n="5e8c581e">
              Här hemma i Sverige har vi kunnat se att vi har drabbats av översvämningar
              i Arvika, i Småland och hemma i Dalarna. Där hotades också den
              anrika Carl Larsson-gården rätt påtagligt.
            </seg>
            <seg n="996ea286">
              Detta är klimatförändringar som de flesta experter är överens
              om har ett samband med utsläpp av växthusgaser. Det finns naturligtvis
              synpunkter i den andra riktningen, men jag vill peka på att en
              majoritet av experter och forskare anser att det finns ett klart
              uttalat samband här.
            </seg>
            <seg n="454c622e">
              Det var också därför som det med början i budgetpropositionen
              för 2001 presenterades en strategi för grön skatteväxling. Målet
              är att åstadkomma en övergång till ett samhälle som i större utsträckning
              använder sig av miljövänliga och förnybara energislag.
            </seg>
            <seg n="2371b5a4">
              Skatteväxling innebär att skatter på miljöskadliga aktiviteter
              höjs och att skatten på arbete sänks. Det innebär inte någon upptrappning
              av det totala skattetrycket, som det har sagts tidigare i debatten.
              Det är ett felaktigt påstående. Genom energi- och miljöskatter
              sätts ett pris på miljön. Det blir dyrare att släppa ut föroreningar
              till luft och vatten. Hushållen motiveras ekonomiskt att välja
              miljövänligare produkter och resurssnålare livsstil. Företagen
              stimuleras till att utveckla mer miljövänlig teknik.
            </seg>
            <seg n="c9b584f2">
              De energi- och miljöskattehöjningar som har genomförts tidigare
              inom ramen för den gröna skatteväxlingen har haft sin tyngdpunkt
              på el och uppvärmningsbränslen, och påtagliga effekter har kunnat
              märkas. På värmeområdet har det lett till att användningen av
              biobaserade bränslen har ökat kraftigt. Man har börjat använda
              olika former av värmepumpar. Sveriges oljeberoende har minskat
              tack vare detta. Inom industrin har det skett stora energieffektiviseringar
              under den här tiden.
            </seg>
            <seg n="eb4264cf">
              Tyvärr har vi inte kunnat se samma positiva utveckling inom transportsektorn.
              Det prognostiseras till och med att den sektorn kommer att öka
              utsläppen av växthusgaser under de närmaste åren. Det är skälet
              till att transportsektorn nu får bära en större del av den gröna
              skatteväxlingen.
            </seg>
            <seg n="43882f81">
              Som ett ytterligare inslag, utöver grön skatteväxling, för att
              påverka utvecklingen mot en miljövänligare energianvändning har
              vi också fått en handel med utsläppsrätter och gröna elcertifikat.
            </seg>
            <seg n="4adad405">
              Herr talman! Jag har valt att inleda den här debatten med några
              ord om vårt gemensamma ansvar för miljön. Detta med anledning
              av att det hänger så nära ihop med de energi- och miljöbeskattningar
              som vi nu behandlar i betänkandet.
            </seg>
            <seg n="1b7138d6">
              I de borgerliga reservationerna till majoritetens förslag finns
              miljöansvaret pliktskyldigast inskrivet. Det känns bra att vi
              är överens om synen på och vikten av ett långsiktigt hållbart
              samhälle. Men när jag fortsätter att läsa reservationerna så blir
              jag mer betänksam. Moderaterna avvisar för sin del tanken på skatteväxling,
              och det gör flera också. De pläderar dessutom i sin reservation
              på ett sätt som enbart kan tolkas som en press nedåt på energi-
              och miljöskatterna. Jag tycker inte att det är helt trovärdigt
              att å ena sidan prata om ansvar för miljön och å andra sidan försämra
              styrverktygen.
            </seg>
            <seg n="fd5c72c9">
              Moderaterna vill inte heller gynna förnybara energikällor. Deras
              skrivning om att energiproduktionen ska klara högt ställda miljö-
              och säkerhetskrav faller därmed som en stor, tung sten till marken.
              Det är lika bra att ställa en fråga till Moderaterna här. Har
              ni några andra styrmedel som skulle vara effektiva är jag beredd
              att lyssna på de förslagen. Jag vill gärna höra hur de ser ut.
            </seg>
            <seg n="edea528c">
              Jag kan inte tolka det annorlunda än att Folkpartiet vill ha
              en skatteharmonisering inom EU. Att de i det sammanhanget angriper
              oss socialdemokrater för vår syn att beslut om skatter ska fattas
              i den svenska riksdagen har jag full förståelse för. På den här
              punkten är vi socialdemokrater och ni i Folkpartiet oense. Vi
              har inte samma uppfattning.
            </seg>
            <seg n="c6e00b07">
              Däremot har jag svårare att se hur den framtida alliansen, som
              det har pratats så mycket om i dag, ska kunna fungera med det
              påhopp som Folkpartiet i samma andetag gör på Moderaterna. Men
              det får väl alliansen göra upp inbördes. Jag har för min del ingen
              anledning att lägga mig i den debatten. Men man skulle ju kunna
              tolka den här skrivningen så att när det gäller skattepolitiken
              höll alliansen fram till dess att vi kom in på energi- och miljöskatter.
              Där föll den.
            </seg>
            <seg n="51b4af49">
              Även Kristdemokraterna pläderar för en ökad skatteharmonisering.
              De skriver i sin reservation att det visat sig omöjligt på grund
              av ett fåtal länders blockering att driva igenom till exempel
              en gemensam miniminivå för koldioxidskatter. Jag vill i det sammanhanget
              bara erinra om att energiskattedirektivet faktiskt innehåller
              en minimiskatt för el, mineraloljor, kol och naturgas. Det har
              inte varit omöjligt. Man har minimiskatter i det här avseendet.
            </seg>
            <seg n="baed743d">
              Herr talman! Det mesta av det som tas upp i motionerna och i
              reservationerna är för närvarande föremål för utredningar eller
              bereds i Regeringskansliet. Jag avser näringslivets energibeskattning,
              vägtrafikbeskattningen och frågan om förnybara bränslen såväl
              vad gäller tillgänglighet som beskattning. Också frågorna om skatt
              på avfall, handelsgödsel och bekämpningsmedel bereds.
            </seg>
            <seg n="055fdc3b">
              Det pågår också en utredning med uppgift att se över regionala
              effekter av grön skatteväxling.
            </seg>
            <seg n="5d1f0436">
              Utskottsmajoriteten anser att dessa beredningar bör avvaktas
              innan ytterligare åtgärder vidtas.
            </seg>
            <seg n="788bf02f">
              När det gäller de förslag som läggs fram i motionerna och som
              för närvarande inte är föremål för beredning har riksdagen tidigare
              fattat beslut, och vi finner ingen anledning att i dag ompröva
              dessa beslut.
            </seg>
          </u>
          <note n="93e18661">
            Herr talman! Med det yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="9449c661">
            Anf. 148 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-3" n="37c3423e">
            <seg n="56939573">
              Herr talman! Det finns miljöfrågor på global nivå, på europeisk
              nivå och på nationell nivå, och vi kan här bara avhandla en.
            </seg>
            <seg n="6bf5fea9">
              Jag ska berätta att i höstas efter det budgetförslag som kom
              lät jag riksdagens utredningstjänst göra en utredning om vad den
              så kallade gröna skatteväxlingen under 2000-talet har inneburit
              för en vanlig tvåbarnsfamilj. Resultatet presenterades på debattsidan
              i Göteborgs-Posten någon gång i vintras. För en vanlig tvåbarnsfamilj
              med en familjebil och en normalstor villa som uppvärms av olja
              innebär den beslutade så kallade gröna skatteväxlingen ökad total
              skatt på 2 500 kr per år. Och då innehåller det bland annat kompensationer
              för egenavgifter och så vidare. En skattehöjning på el, drivmedel,
              fordonskatt och villaolja och så vidare stod för den stora kostnaden.
              Det visar sig ju att de flesta inte har något investeringsstöd
              eller råd att lägga kanske 100 000150 000 kr på en ny sorts uppvärmning,
              till exempel bergvärme, jordvärme eller något som långsiktigt
              ger bättre ekonomi.
            </seg>
            <seg n="8a48b0ac">
              Då undrar jag: Tycker föregående talare att det är rimligt att
              man kallar detta för grön skatteväxling när det faktiskt innebär
              en skatteökning för den enskilda medborgaren?
            </seg>
          </u>
          <note type="speaker" n="4a21b3be">
            Anf. 149 PER ERIK GRANSTRÖM (s) replik:
          </note>
          <u who="Q5768681" xml:id="i-f163d7f12adc3f87-1" n="988c59d3">
            <seg n="ba369fa0">
              Herr talman! För min del har jag inte sett den beräkning som
              Lars Gustafsson åberopar. I det här avseendet har jag enbart följt
              de beräkningar som har gjorts av Finansdepartementet och som också
              redovisas i budgetpropositionen. Där har utgångspunkten varit
              att skatteväxlingen ska vara neutral och inte åstadkomma ett ytterligare
              skattetryck.
            </seg>
            <seg n="03e80683">
              Däremot kan en grön skatteväxling vara omfördelande till sitt
              sätt att fungera beroende på hur människor eller företag lever
              och bedriver verksamheter. Det är en punkt som jag tycker är väldigt
              viktig att följa upp. Tidigare i debatten har det sagts att det
              är viktigt att man ser till att det finns alternativ när man pratar
              grön skatteväxling. Det håller jag med om. Som villaägare har
              man möjlighet att ändra sättet att värma upp sin villa och därmed
              förändra sina kostnader. Syftet är ju att vi ska ändra beteendet,
              och det är grunden för skatteväxling.
            </seg>
          </u>
          <note type="speaker" n="103024c9">
            Anf. 150 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-4" n="37c3423e">
            <seg n="7f948ced">
              Herr talman! Jag kan berätta att man blev så intresserad hos
              Miljöpartiet att deras sakkunnige ringde upp mig frågade om han
              fick ta del av utredningen. Han har den nu, och sedan har jag
              inte hört någonting.
            </seg>
            <seg n="ac952059">
              Det visar sig att om man har de här premisserna, vilket är ganska
              normalt för en vanlig familj i glesbygd, så får man faktiskt mer
              kostnader. Det tycker jag att man bör se över, för i annat fall
              blir det väldigt konstigt. Det innebär att de familjerna inte
              har möjlighet att kanske skaffa sig en ännu miljövänligare bil
              eller göra stora investeringar, för det finns ju faktiskt inget
              investeringsstöd, som det kanske borde ha funnits, för att göra
              en sådan här real grön skatteväxling genom att man får lägre kostnader
              för driften genom att man gör en större investering. Det fanns
              förut, men det har försvunnit.
            </seg>
            <seg n="0c6f20d0">
              Jag tycker ändå att det finns skäl att beakta att när man gör
              sådana här byten och kallar det för en sak så bör det faktiskt
              också motsvara det i realiteten. Jag anade att det var på det
              här viset, men jag blev faktiskt besviken över att det också var
              så. Jag tror att många i den här kammaren är besjälade av att
              det helt enkelt måste komma till stånd en grön skatteväxling,
              vad vi än tycker, för vår överlevnads skull. Det är bra att föregå
              med gott exempel, men vi måste också, tycker jag, bli mer aktiva
              i EU och få fler länder att inta vår position och våga gå före,
              kanske med den här typen av skatteväxling.
            </seg>
          </u>
          <note type="speaker" n="cb1868e6">
            Anf. 151 PER ERIK GRANSTRÖM (s) replik:
          </note>
          <u who="Q5768681" xml:id="i-f163d7f12adc3f87-2" n="988c59d3">
            <seg n="da87e656">
              Herr talman! Lars Gustafsson tar upp något väldigt viktigt, nämligen
              att det kan uppstå regionala effekter. Det har också uppmärksammats,
              och därför har en utredning nu tillsatts för att se över just
              den punkten. Jag hoppas att den kommer att leda fram till ställningstaganden
              längre fram, eller åtminstone en genomlysning om det har sådana
              här effekter.
            </seg>
            <seg n="23e0522f">
              Den andra punkten som Lars Gustafsson tar upp tycker jag också
              är rätt intressant, och det gäller talet om att man måste åka
              bil. Ja, jag är övertygad om att folk behöver åka bil. Man behöver
              använda den oavsett om man bor i glesbygd eller i storstad. Jag
              såg alldeles nyss en utredning som visar att Helsingforssbilen
              går längre än glesbygdsbilen för närvarande.
            </seg>
            <seg n="52a8806f">
              Det viktiga här, tycker jag, är att motorbranschen lyssnar på
              den här signalen och seriöst tar upp tankegångar på alternativa
              motorer och drivmedel och sänkt drivmedelsförbrukning. Jag har
              försökt föra den dialogen med motorbranschen, men jag måste säga
              att det krävs en svår och tung diskussion för att få den att förstå
              detta.
            </seg>
          </u>
          <note type="speaker" n="5879a239">
            Anf. 152 ANNE-MARIE EKSTRÖM (fp) replik:
          </note>
          <u who="Q4768084" xml:id="i-ca3ef9eaede53393-1" n="7ff7a2f6">
            <seg n="0e3168a1">
              Herr talman! Jag blir lite bekymrad när Per Erik Granström säger
              att vi skulle uttrycka oss pliktskyldigt om att det är viktigt
              med energibesparingar och att värna miljön. Vi folkpartister anser
              att det är viktigt att värna miljön, och vi anser att det är viktigt
              att minska koldioxidutsläppen och vill därigenom ha en harmonisering
              av skatter inom EU. Det är den enda tänkbara skatten som vi vill
              ha gemensam. Att vi vill gå så långt bevisar ju att vi tycker
              att det är viktigt med miljön och att minska koldioxidutsläppen.
              Folkpartiet har också ett program för hur man ska göra det lokalt
              genom att bevara kärnkraften och använda sig av förnyelsebara
              energikällor.
            </seg>
            <seg n="0b2225ae">
              Jag vill ta upp frågan om skatteväxling. Lars Gustafsson pratade
              lite om människor på landsbygden, och där håller jag med Lars
              Gustafsson, så jag tar inte upp den diskussionen igen.
            </seg>
            <seg n="509adae1">
              Däremot skulle jag vilja fråga Per Erik Granström om det andra
              exemplet som jag tog upp i mitt anförande om att man har skatteväxlat
              mot att man har satt in pengar, 6 miljarder, på ett konto hos
              Riksgälden, som var tänkta att användas för utbildning. Man har
              inte använt pengarna, utan de kommer nu att användas för andra
              ändamål. Jag tycker faktiskt att det är en form av bedrägeri mot
              dem som har betalat de här skatterna i den gröna skatteväxlingen
              att inte få ut någonting i gengäld.
            </seg>
          </u>
          <note type="speaker" n="a0948c61">
            Anf. 153 PER ERIK GRANSTRÖM (s) replik:
          </note>
          <u who="Q5768681" xml:id="i-f163d7f12adc3f87-3" n="988c59d3">
            <seg n="731eaff4">
              Herr talman! Jag sade pliktskyldigast, och jag menar det väldigt
              allvarligt, därför att jag läser in skattesänkningar i även Folkpartiets
              inlägg i den skattedebatt som vi har haft i dag.
            </seg>
            <seg n="1e350d7a">
              Det jag tycker är väsentligt då är att diskutera på en viss nivå.
              Om vi nu ska sänka skatter även på miljöområdet så menar jag att
              vi naturligtvis inte får den effekt som vi kan få genom en grön
              skatteväxling.
            </seg>
            <seg n="99fc5b74">
              Det andra i Folkpartiets argumentation handlar om en gemensam
              skatt på miljöområdet inom Europa. Där är inte vi socialdemokrater
              beredda att gå Folkpartiet till mötes. Det beror på, herr talman,
              att vi vill att beslut om skatter ska fattas i Sveriges riksdag.
              Vi vill dessutom kunna använda skatteinstrumentet så att det blir
              effektivt. Jag tror inte att harmoniserade skatter på miljöområdet
              i hela Europa skulle vara effektivt för värnandet av miljön. Där
              delar vi inte Folkpartiets uppfattning.
            </seg>
            <seg n="90b7ee55">
              Dessutom är det naturligtvis så att en skatteharmonisering inte
              kan begränsas till bara ett enda område, utan då kommer skatteharmonisering
              att krävas på en mängd andra områden alldeles säkert på det område
              som kommer att debatteras i nästa betänkande, nämligen punktskatter
              på alkohol. Då riskerar vi att hamna på en mycket låg nivå där,
              och det tror jag inte att det är så många i Sverige som skulle
              gilla.
            </seg>
          </u>
          <note type="speaker" n="67f5471d">
            Anf. 154 ANNE-MARIE EKSTRÖM (fp) replik:
          </note>
          <u who="Q4768084" xml:id="i-ca3ef9eaede53393-2" n="7ff7a2f6">
            <seg n="89d6b05f">
              Herr talman! Vi kan nog diskutera hela kvällen om detta med gemensam
              skatt i Europa. Vi tycker att det är viktigt att man har det i
              just det här enskilda fallet, därför att miljön är så viktig,
              liksom detta med koldioxidutsläppen.
            </seg>
            <seg n="eb43c876">
              Jag har inte fått någon kommentar från Per Erik Granström om
              skatteväxlingen och de 6 miljarderna som finns på Riksgälden.
            </seg>
            <seg n="42b3c3f4">
              Jag vill också passa på att påpeka att Per Erik Granström säger
              att alla de frågor som vi tar upp finns i utredningar, och det
              är väl så sant som det är sagt. Det finns massor av utredningar
              hos regeringen. I mitt anförande efterlyste jag också en särskild
              utredning, den som Skattenedsättningskommittén har plockat fram.
              När kommer den propositionen?
            </seg>
          </u>
          <note type="speaker" n="23d07007">
            Anf. 155 PER ERIK GRANSTRÖM (s) replik:
          </note>
          <u who="Q5768681" xml:id="i-f163d7f12adc3f87-4" n="988c59d3">
            <seg n="5e95624c">
              Herr talman! Jag ska börja med frågan om de pengar som finns
              hos Riksgälden för att inte glömma det jag gjorde det i mitt tidigare
              inlägg. De pengarna är ju avsatta för och avsågs att användas
              till kompetensutvecklingsinsatser. Nu har det visat sig att det
              ha varit svårt att komma fram den vägen, och därför kommer en
              diskussion om de här medlens användning upp. Låt oss ta den diskussionen
              vid det tillfället eftersom jag inte i dag kan säga någonting
              om hur de kommer att användas.
            </seg>
            <seg n="f192e75b">
              När det gäller Sned, Skattenedsättningskommittén, handlar det
              ju om industrins energibeskattning. Man kan väl säga så här: Två
              månader efter att den utredningen hade lämnats så ändrade kommissionen
              förutsättningarna för industrins energibeskattning. Det var ett
              av skälen till att man var tvungen att ta ett litet steg tillbaka
              och titta på vilka konsekvenserna skulle bli. Men nu bereds den
              här frågan i Regeringskansliet. Jag ska inte ifrån talarstolen
              säga någonting om när den kommer, för jag vet att man ska vara
              försiktig. Det var lättare när jag var kommunalråd. Då kunde jag
              säga: Nu fixar vi det här! Men jag vet att i de här kvarteren
              får man vara lite försiktigare med att uttrycka sig. Men frågan
              bereds.
            </seg>
          </u>
          <note type="speaker" n="5af69078">
            Anf. 156 MARIE ENGSTRÖM (v):
          </note>
          <u who="Q4946821" xml:id="i-e60987573ffaec77-4" n="d2138044">
            <seg n="aca0ae6e">
              Herr talman! Sverige har åtaganden för att minska koldioxidutsläppen,
              bland annat det så kallade Kyotoprotokollet. I detta betänkande
              finns en lång rad åtgärder uppräknade. Det handlar om skatteväxling
              vi jobbar för att få mer energibeskattning, det handlar om de
              alternativa styrmedel vi har utsläppshandel, elcertifikat och
              så vidare. Det är det knippet av åtgärder vi har att hantera.
            </seg>
            <seg n="50a61ab1">
              Från Vänsterpartiets sida vill vi tala om ett rättvist miljöutrymme.
              Vi vill arbeta för att jordens resurser ska fördelas och användas
              rättvist och ansvarsfullt. När vi jämför hur resurserna är fördelade
              mellan rika och fattiga länder, mellan rika och fattiga människor,
              mellan män och kvinnor, ser vi att det finns skillnader som är
              helt oacceptabla.
            </seg>
            <seg n="a72ef3eb">
              Det är viktigt att vi tar ett ansvar på politisk nivå. Vi tror
              inte att marknaden kan lösa klimatfrågan. Detta är centralt och
              viktigt. Det är naturligtvis också viktigt att minska växthuseffekten.
            </seg>
            <seg n="09f12f4b">
              Transporterna ökar, vilket är mycket oroande. Det innebär nämligen
              en kraftigt ökad mängd av utsläpp. För att nå det svenska målet
              för transportsektorn, att sänka utsläppsnivåerna till 1990 års
              nivå år 2010, kommer det att krävas ganska kraftiga åtgärder.
              Om ingenting görs pekar prognosen på att utsläppen i stället fortsätter
              att öka med mellan 15 % och 30 % per år fram till år 2010. Den
              skatteväxling som gjordes, och som gäller för innevarande år,
              var till stora delar inriktad på transportsektorn av just dessa
              skäl.
            </seg>
            <seg n="edadc6cb">
              Vänsterpartiet vill gå vidare genom att titta på förmånsbeskattningen
              av bilar. Vi vill att lätta bensinsnåla bilar, fria från fossila
              bränslen, ska bli förmånligare för de anställda att använda. I
              dag bestäms nämligen en stor del av den svenska bilparkens sammansättning
              av företagens inköp. Ungefär hälften av alla nya bilar i Sverige
              köps in av företag i form av förmånsbilar. Det handlar om tunga,
              bensinslukande bilar, inte bensinsnåla bilar.
            </seg>
            <seg n="789090e0">
              FN:s klimatpanel har kommit med nya varningar om att klimatförändringarna
              kommer att bli ännu större än vi befarat. Vi tror därför att satsningar
              som gör både människor och miljö friskare inte står i motsats
              till en ekonomisk stabilitet. Med åtgärder som är fördelningspolitiskt
              genomtänkta är vi säkra på att den nödvändiga omställningen av
              vår produktion, konsumtion och livsföring kommer att kunna accepteras
              av en majoritet i samhället.
            </seg>
            <seg n="a3df697a">
              Men det är också mycket viktigt att vi har ett folkligt stöd
              för miljöomställningen. Miljöomställningen får inte upplevas som
              en tagelskjorta. Den måste ha en folklig förankring så att människor
              känner att de är med och kan påverka. Omställningen ska också
              göra det möjligt för människor att göra tydliga val. De ska känna
              att de gör ett tydligt miljöval.
            </seg>
            <seg n="9e3fb801">
              Herr talman! Vi står bakom utskottets förslag i betänkandet i
              dess helhet.
            </seg>
          </u>
          <note type="speaker" n="d92edd3e">
            Anf. 157 INGEGERD SAARINEN (mp):
          </note>
          <u who="Q4976383" xml:id="i-c722d46e63781564-0" n="8109dca2">
            <seg n="55f1dde2">
              Herr talman! Det är alltid lika roligt att få uppta lite luftrum
              genom att prata energi.
            </seg>
            <seg n="511a77ce">
              Jag vill börja med att yrka bifall till motion N307, yrkande
              5. Jag hade gärna yrkat bifall till nr 8 också, men det går tyvärr
              inte av samarbetsskäl. Nr 5 handlar om att en koldioxidrelaterad
              registreringsskatt för bilar snarast ska utredas.
            </seg>
            <seg n="52a5e179">
              Jag vill också yrka bifall till motion Sk461, där vi vill att
              frågan om en landningsskatt på inrikes flygtrafik under 50 mil
              ska utredas.
            </seg>
            <seg n="32b7cf6e">
              Innan jag glömmer det vill jag kommentera en motion om alternativa
              drivmedel som kd väckt. Det gäller reservation nr 10. Jag ska
              inte yrka bifall till den, men jag sympatiserar starkt med den.
              Om jag nu känner igen ärendet rätt handlar det om miljöklassningen.
              Motionen fick stöd av fem partier i riksdagen. Den har passerat
              riksdagen två gånger och fått dess stöd.
            </seg>
            <seg n="92226040">
              Jag ska väl inte säga att det inte hänt någonting, men såvitt
              jag förstår ligger ärendet och skvalpar på Naturvårdsverket och
              tycks aldrig flyta upp i konstruktiv form så att vi kan använda
              det till någonting, vilket är väldigt tråkigt. Jag känner varmt
              för den motionen.
            </seg>
            <seg n="ef3633d4">
              Nu händer det dock saker på det här området. Vi har fått igenom
              förslaget att vi ska kunna koldioxidskattebefria förnybara drivmedel.
              Det är bra. Vi ska även kunna skattebefria koldioxidneutrala drivmedel.
              Det är också bra. Vi hoppas snart få igenom förslaget att drivmedel
              under utveckling, som visserligen är fossila men är utvecklingssteg
              till förnybara drivmedel, också ska kunna skattebefrias. Ärendet
              ligger hos EU och är på väg hit vilken dag som helst. Det har
              varit på väg i många veckor.
            </seg>
            <seg n="7c161d8f">
              Om vi når dithän har vi nått ganska långt. Ändå tycker jag att
              miljöklassningen är viktig, för den befrielse som vi hoppas ska
              komma från EU gäller ett pilotprojekt. Ett pilotprojekt är ju
              aldrig lika bra som en skattebefrielse eftersom det är tidsbegränsat.
              Jag tycker alltså att det borde vara en självklarhet att miljömässigt
              bättre bränslen inte ska diskrimineras i miljöklassningen. Därför
              är det lite svårt att förstå varför ärendet inte åtgärdas av Naturvårdsverket,
              varför de inte kommer med ett konstruktivt förslag.
            </seg>
            <seg n="0bc27405">
              Låt mig återvända till frågan om koldioxidrelaterad registreringsskatt
              för bilar, som vi tycker bör utredas. Det område som det är allra
              svårast att göra något åt och komma fram på, inom klimatområdet,
              är trafikökningen. Detta tycks vara extra svårt i Sverige eftersom
              de svenska bilisterna gärna kör stora, bensinslukande bilar. Vi
              är faktiskt värstingar i Europa på det området. Någonting måste
              alltså göras för att svenskarna ska börja välja mer drivmedelssnåla
              fordon.
            </seg>
            <seg n="bce42663">
              Då är en koldioxidrelaterad registreringsskatt givetvis ett bra
              medel, ett litet incitament, för att välja mer koldioxidsnåla
              fordon. Det är endast en liten bit på vägen, men det är en viktig
              signal som jag önskar att vi kunde enas om. Det är inte rimligt
              att svenskarna ska vara värstingar när det gäller bensinslukande
              fordon. Varför ska vi vara det?
            </seg>
            <seg n="5a9c3592">
              Beträffande flygtrafiken är det en skam att den är obeskattad,
              alltså vad gäller koldioxidbeskattning av bränslet. Detta borde
              naturligtvis göras någonting åt, men det finns internationella
              regler som förhindrar det. Jag vet det. Nu har det dock lossnat
              lite grann så att vi bilateralt kan göra något åt det. Vi kan
              naturligtvis också via landningsskatter göra något åt det inom
              landet.
            </seg>
            <seg n="1e511d3d">
              Jag tycker att vi borde vidta dessa åtgärder. Vi borde vara aktiva
              i de här frågorna, för flygets utveckling är ett stort problem.
              Det som händer på flygområdet är inte hållbart, det vill säga
              att alltfler människor flyger. Det vet alla, och därför gäller
              det att försöka införa spelregler som verkar mot det. Det borde
              vi så småningom kunna enas om.
            </seg>
            <seg n="56afd5b2">
              Det diskuterades en del olika saker som jag skulle vilja kommentera.
              Det var någon jag vill inte nämna namnet, och då blir det en stor
              diskussion som sade att vi inte kan påverka vår användning av
              energi, att det är ödesbestämt hur mycket energi vi använder.
              Det går inte att påverka med hjälp av ekonomiska stimulanser,
              morötter och annat. Jag hoppas att den personen inser att det
              inte är sant. Det är självklart att ekonomin påverkar även vad
              gäller energin. Det har också visat sig att skatteväxlingen är
              effektiv för att få ned vår användning av fossila bränslen
            </seg>
            <seg n="8afeb1b5">
              Jag kan ta ett exempel. Jag nämner faktiskt namn: Lars Gustafsson.
              Han nämnde en utredning som RUT har gjort om en normalfamilj.
              Denna normalfamilj eldade med olja. Det var säkert den parameter
              som gjorde att det här inte är normalfamiljen längre, vilket är
              positivt. De flesta eldar med annat. Oljan är dyr. Det är ett
              medel för att komma åt oljeeldning, som inte är bra. Det är bra
              om man kan gå över till mindre miljöskadliga sätt att värma sitt
              hus.
            </seg>
            <seg n="f3ea405c">
              Även Miljöpartiet tycker att ett rättvist miljöutrymme är en
              jätteviktig sak att jobba för. Men jag är mer positiv till vad
              marknaden kan åstadkomma. Jag tror att marknaden i sig är något
              nyttigt och bra om man använder den, men politikerna ska naturligtvis
              göra spelreglerna kring marknaden så att det blir en marknad som
              driver saker och ting åt rätt håll. Spelreglerna är politikernas
              sak, och sedan kan marknaden verka på ett konstruktivt sätt för
              miljön.
            </seg>
          </u>
          <note type="speaker" n="47a961c4">
            Anf. 158 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-5" n="37c3423e">
            <seg n="eee35283">
              Herr talman! När det gäller utredningen är det så att det är
              en stor andel av befolkningen som fortfarande har oljeförbränning.
              De beräkningarna är lindrigt gjorda. Det har inte räknats med
              att man i glesbygd ibland av nödvändiga skäl har en familjebil
              och en bil till arbetet. Det var lågt räknat. Jag påstår att man
              vid beräkningar av sådant få ta i beaktande att det inte var den
              gröna skatteväxling som det borde ha varit med en generell effekt
              för befolkningen. Det är många parametrar som skulle kunna läggas
              till, men jag ska inte uppta tid om det.
            </seg>
            <seg n="d88342e0">
              Däremot är jag glad för att Miljöpartiet vill ställa upp på vissa
              av de saker där vi delar uppfattning i fråga om drivmedel, nämligen
              att det är det som kommer ut i avgasrör som ska beskattas och
              inte någon fiktiv teknik, vilket blir konstigt för utvecklingen.
              Det är oroväckande att det görs så. Vägtrafikskatteutredningen
              har vissa förslag. De innebär att fordonsskatterna ska jämnas
              ut och sedan ska drivmedlet beskattas.
            </seg>
            <seg n="a2f5c9f4">
              Samtidigt medverkar Miljöpartiet, tillsammans med den socialistiska
              majoriteten, till att plötsligt höja drivmedelsskatterna och dessutom
              höja fordonsskatterna. Det blir fel signaler. Om vi ska få ett
              miljövänligare transportsystem i Sverige måste vi få en bredare
              förankring, bredare beslut, med ett grepp över hela frågan i stället
              för att plottra fram och tillbaka för att rädda olika budgetparametrar.
              Det blir till slut ogenomträngligt. Det vore bättre med ett helhetsgrepp
              och att inte göra förändringar på områden där det finns utredningar
              och förslagen är ute på remiss. Man måste få ett enhetligt system.
              Det är det enda sättet om vi ska få en hållbar utveckling av transportsektorn
              i Sverige. Jag tror inte att transporterna kommer att minska,
              men däremot kan vi påverka utsläppen genom att vi har strukturella
              långsiktiga regler både för fordonsindustrin men också för vilka
              bränslen vi använder och hur man ska utforma de kollektiva och
              individuella färdsätten.
            </seg>
          </u>
          <note type="speaker" n="5f4df81e">
            Anf. 159 INGEGERD SAARINEN (mp) replik:
          </note>
          <u who="Q4976383" xml:id="i-c722d46e63781564-1" n="8109dca2">
            <seg n="25d9ee52">
              Herr talman! Långsiktiga strukturella regler som är miljödrivande
              är precis vad vi vill ha. Jag är glad att höra att det går att
              få acceptans även för en sådan tanke. Det är precis vad den gröna
              skatteväxlingen handlar om. Det är fråga om en långsiktig utveckling
              där de fossila bränslena successivt blir dyrare och dyrare. Alla
              vet vad som kommer att hända. Det går att beräkna. Det är vår
              strävan att det ska bli så. Jag tror inte att det räcker med att
              lägga det enbart på drivmedlet eftersom det är så stor skillnad
              på vad bilarna drar. Då är det rimligt att försöka ge en morot
              till dem som har bilar som drar mindre.
            </seg>
            <seg n="ae03984e">
              Sedan var det normalfamiljen som inte bara eldade med olja utan
              också hade två bilar. Om man räknar så kanske det inte går jämnt
              ut för den familjen. Meningen är ju att de som har en mindre energiförbrukning
              än normalt ska gå med vinst. De som har en högre energiförbrukning
              än normalt ska gå med förlust. De som har en normal energiförbrukning
              ska gå jämnt ut. Det är så det är konstruerat. Det låter på din
              beskrivning som att det fungerar. Oljeeldning och två bilar innebär
              i alla fall inte mindre förbrukning än normalt. Det borde inte
              bli någonting över.
            </seg>
          </u>
          <note type="speaker" n="09a3c493">
            Anf. 160 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-6" n="37c3423e">
            <seg n="544e29dd">
              Herr talman! Det finns en felsyn. Det är de som har de små inkomsterna
              som har de sämsta bilarna och som har minst möjlighet att ordna
              för miljövänlig uppvärmning av sina fastigheter. Det blir precis
              tvärtom. Då ska i så fall ett investeringsstöd ges för att underlätta
              för dem. Det är precis tvärtom. Det är de som inte kommer undan
              fällan. Det är de som inte kan köpa den nyaste bilen.
            </seg>
            <seg n="0942c43b">
              Sedan finns det ett problem till. Har man en stor bränsleslukande
              bil betalar man mer skatt eftersom den drar mer per mil. De betalar
              för en större belastning. Så enkelt är det inte.
            </seg>
            <seg n="05c3d025">
              Däremot går det att i beskattningen prioritera den del som rör
              hur miljövänlig bilen är. De som ligger i toppklass skulle få
              en lättnad. Det kan vara en förmånsbil eller på annat sätt. Jag
              tror på att använda moroten. Vi måste få gemene man att tycka
              att beskattningen är rimlig och att de har rimliga förutsättningar.
              Då är de med på den gröna vagnen, inte för att rösta på Miljöpartiet
              utan på de partier som driver miljövänliga frågor. Man ska försöka
              få folk att övergå till detta med hjälp av morot. Människor med
              låga inkomster kan inte uteslutas eller få extraskatt för att
              de behöver bil för att komma till arbetet och det inte finns alternativa
              färdsätt.
            </seg>
            <seg n="8bdd3466">
              Det är samma sak vid införandet av tullar och sådant. Det måste
              finnas alternativ innan de införs. Det är bara så vi i denna kammare
              blir trovärdiga. Det är alldeles för mycket ad hoc-beslut i denna
              kammare på det ena området efter det andra av olika skäl. När
              det gäller miljön finns bara ett sätt, nämligen att ge rimliga
              förutsättningar som är folkligt förankrade och som är genomförbara
              och givetvis att det finns långsiktiga spelregler för dem som
              ska finansiera det hela.
            </seg>
          </u>
          <note type="speaker" n="8f2314d5">
            Anf. 161 INGEGERD SAARINEN (mp) replik:
          </note>
          <u who="Q4976383" xml:id="i-c722d46e63781564-2" n="8109dca2">
            <seg n="f0a580d6">
              Herr talman! Långsiktiga spelregler som får gehör hos allmänheten
              tack gärna! Jag vill gärna ha tips på om hur man motiverar allmänheten
              till den miljöomställning som behövs. Det är inte så lätt att
              genomföra samhällsomställningar. Det kan behövas kurage att driva
              igenom dem fast det blåser ibland.
            </seg>
            <seg n="c3648210">
              Jag kan hålla med om att de med lägre inkomster har gamla bilar.
              Men det finns inget generellt som säger att gamla bilar slukar
              så mycket mer bensin. Det finns gamla bilar som har rätt låg energiförbrukning.
              Där ser man det inte generellt. Däremot kan man generellt se att
              de riktigt energislukande nya bilarna innehas av rika människor.
              Där träffar skatten rätt om vi beskattar till exempel suvarna
              och andra bensinslukande fordon. Då träffar skatten dem som har
              råd.
            </seg>
            <seg n="94384770">
              Jag är helt överens om att införa en morot. Vi har till och med
              ett bidrag som vi inom Miljöpartiet kallar morot, nämligen en
              rot som är en miljöomställning. Vi tycker att ROT-bidragen borde
              vara morötter, det vill säga bidra till miljöomställning. Då skulle
              de kanske vara lite generösare.
            </seg>
            <seg n="41b48327">
              Det är väl värt att underlätta omställningen för dem som har
              svårt att satsa pengarna. Men om vi gör en skatteväxling som är
              vettig, vilket vi tror att vi håller på med, lönar det sig i längden
              att göra investeringar för att få sin skatt sänkt. Egentligen
              borde även de med låga inkomster klara att åstadkomma förändringen
              i sin förbrukning för att få en bättre ekonomi. Men jag kan hålla
              med om att det kan behövas viss hjälp.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="70f871fd">
            14 § Motioner om alkohol- och tobaksbeskattning m.m.
          </note>
          <note n="5e7962d4">
            Föredrogs
          </note>
          <note type="speaker" n="47f15398">
            Anf. 162 MATS BERGLIND (s):
          </note>
          <u who="Q5572296" xml:id="i-58546b81fca7ad83-0" n="f8366b53">
            <seg n="e6b22c13">
              Herr talman! Det sista betänkandet från skatteutskottet i dag
              gäller en mycket aktuell fråga, som debatteras inte minst i medierna
              nästan varje dag. Det är nämligen frågan vad vi ska ha för skattenivå
              på alkohol och tobak. Ska den vara oförändrad, eller ska den sänkas?
              Och hur ska vi hantera privatinförseln av alkohol och tobak?
            </seg>
            <seg n="633d0fb8">
              Betänkandet bygger på ett trettiotal motioner från den allmänna
              motionstiden. Majoriteten i utskottet har föreslagit avslag på
              samtliga motioner, och det finns därför sju reservationer i detta
              betänkande.
            </seg>
          </u>
          <note type="speaker" n="5f7424a9">
            Anf. 163 LENNART HEDQUIST (m):
          </note>
          <u who="Q5796375" xml:id="i-d1167de55a45b4f1-4" n="ab07d9e3">
            <seg n="cc94eb21">
              Herr talman! Först vill jag att kammaren noterar att det visserligen
              står i det här betänkandet att det föreslås avslag på en rad motioner
              på tobaksområdet. Det är i någon mening rätt, men de facto fel.
            </seg>
            <seg n="eee318fe">
              Det finns motioner med förslag om att det ska bli högre skatt
              på lågpriscigaretter, och beträffande det förslaget står det väldigt
              tydligt att regeringen bör återkomma med ett sådant förslag.
            </seg>
            <seg n="b08b24c7">
              Det finns en motion om höjd skatt på rulltobak, och det är ett
              förslag som vi moderater har haft med i vårt budgetalternativ.
              Om detta sägs också att regeringen bör återkomma snarast.
            </seg>
            <seg n="1a25dfa8">
              Det finns också ett socialdemokratiskt förslag om att tobaksskatten
              ska kunna återbetalas vid utförsel av tuggtobak till köpare i
              annat EG-land. Den frågan har samband med en möjlig investering
              som Swedish Match planerar. Även beträffande detta är man oerhört
              nära ett bifall, i och med att utskottet hänvisar till att regeringen
              har en lagrådsremiss som just ska möjliggöra detta och alltså
              ska återkomma med förslag.
            </seg>
            <seg n="040c475e">
              Det innebär att vi på tobaksområdet har haft en god samsyn i
              utskottet om att alla dessa förslag bör resultera i ett samlat
              förslag från regeringen så snart som möjligt.
            </seg>
            <seg n="b714bb2b">
              Jag ska då återföra debatten till alkoholbeskattningen och alkoholfrågan.
              Jag skulle kunna inleda med att citera mig själv och därmed krydda
              mitt anförande med lite av vad jag vill säga. I fjolårets debatt
              sade jag så här:
            </seg>
            <seg n="60788642">
              Moderaterna är det enda parti som företräder en inriktning som
              tar hänsyn till vad som har hänt och vad som händer i vårt land
              och i vår omvärld. Jag skulle kunna göra en klockren prognos:
              Det kommer att vara helt nödvändigt att genomföra de förslag som
              vi har lagt fram i vår reservation. Att man inte har genomfört
              dem det senaste året eller avser att genomföra dem nu kommer tyvärr
              att innebära skador för vårt land.
            </seg>
            <seg n="d03475a2">
              Herr talman! Nu är vi alltså än tydligare där än vad vi var i
              fjol.
            </seg>
            <seg n="77cc6e8d">
              Sverige har fått en mycket kraftig införsel av alkohol. Vi har
              förlorat en betydande del av skattebasen på alkohol. Det har skett
              en stor lageruppbyggnad av alkohol i de svenska hemmen. Vi har
              fått en ökad illegal försäljning av sprit och öl. Vi har fått
              en försäljningsminskning på Systembolaget, vilket i sin tur hotar
              dess uppdrag. Vi noterar samtidigt en ökad alkoholkonsumtion och
              fler alkoholrelaterade brott.
            </seg>
            <seg n="3719a391">
              Vi skriver i vår reservation: Fortfarande vidtas trots detta
              inga skarpa åtgärder för att komma åt dessa effekter med verksamma
              verktyg. Detta är verkligen inte bra!
            </seg>
            <seg n="6bf9664a">
              Regeringen har i dagarna lagt fram en proposition som innebär
              en lagstiftning som ska försöka komma åt den illegala försäljningen
              av alkohol. Det är säkert bra, och man får hoppas att de åtgärder
              som vidtas har den effekten.
            </seg>
            <seg n="be711531">
              Men vad vi har efterlyst en längre tid är att man inte kan undvika
              att göra anpassningar på skatteområdet om man inte vill ha de
              effekter som jag nyss redogjorde för. Det är nödvändigt med en
              skatteanpassning för att behålla skattebasen i landet, men framför
              allt att se till att svenskar köper sprit, vin och öl hemmavid
              och går till Systembolaget och handlar detta, i stället för att
              det byggs upp stora lager hemmavid som i sig innebär risk för
              en ökad alkoholkonsumtion och i förlängningen fler alkoholmissbrukare.
            </seg>
            <seg n="7ddd0b98">
              Jag tycker att det är en tragisk utveckling att regeringen inte
              har vidtagit de verksamma åtgärderna. Vår reservation har innebörden
              att regeringen snarast bör återkomma med förslag, och helst förslag
              som täcker hela alkoholområdet. Då har vi utsagt väldigt tydligt
              att när prisinstrumentet inte längre fungerar, när man inte längre
              kan förlita sig på det för att hålla tillbaka totalkonsumtionen
              av alkohol och alkoholmissbruket, fordras det att man lyfter blickarna
              till alternativa påverkansinstrument. Vi efterfrågar en nationell
              samling med en verkningsfull och saklig kampanj i alkoholfrågan
              för att motverka alkoholmissbrukets skadliga effekter på folkhälsa
              och brottsfrekvens, och en sådan kampanj bör äga rum i anslutning
              till att alkoholskatterna sänks. Det är vidare angeläget att vi
              skaffar oss en bättre uppföljning av faktisk alkoholkonsumtion
              och missbrukets omfattning.
            </seg>
            <seg n="477f6021">
              Det är ingen tvekan om att Sverige har försuttit två år. Det
              har bildats en kultur att svenskar i samband med utlandsresor
              utnyttjar införselreglerna för att föra in väldigt mycket alkohol.
              Det har också utvecklats en kultur med illegal införsel. På grund
              av att man inte har vidtagit de här åtgärderna i tid är det nu
              svårare att bryta den kulturen. Det har Kent Härstedt som utredare
              också framhållit. Det fordras förmodligen kraftfullare åtgärder
              nu än vad det fordrades för ett par år sedan.
            </seg>
            <seg n="e939c030">
              Det hindrar inte att man nu verkligen känner tvånget att vidta
              åtgärder som avser såväl prisanpassning som att åstadkomma att
              vi får en sundare alkoholkultur i vårt land, att man kan bryta
              spritbältet som Sverige ingår i tillsammans med Ryssland, Finland
              och i viss mån även Norge, att man får en annan alkoholkultur
              i anslutning till att man kan bedriva en sådan här verkningsfull
              kampanj.
            </seg>
            <seg n="5d878541">
              Det bör understrykas att när vi av folkhälsoskäl gick till angrepp
              mot det ökande tobaksbruket, inte minst bland ungdomar, hade det
              effekt. Framför allt har rökningen bland män minskat drastiskt
              på grund av folkhälsoargumentet. Det är ingen tvekan om att även
              om alkohol i mindre omfattning inte behöver vara tveksamt ur hälsosynpunkt
              är ett omfattande alkoholbruk direkt folkhälsoskadligt. Och betydelsen
              av alkoholfria miljöer måste framhållas, i trafiken, i arbetslivet,
              i skolorna, i idrott och så vidare. Jag uppmanar verkligen riksdagen
              att se alkoholproblematiken i stort och inte bara fastna i alkoholskattefrågan.
              Men samtidigt ska man inse att man måste göra någonting åt alkoholskatten,
              och det mycket snabbt, om inte den utveckling som jag beskrev
              inledningsvis ska komma att fortsätta.
            </seg>
            <seg n="a84589d4">
              Herr talman! Jag yrkar mot bakgrund av vad jag har sagt bifall
              till reservation 1.
            </seg>
          </u>
          <note type="speaker" n="e39c2d3e">
            Anf. 164 LARS GUSTAFSSON (kd):
          </note>
          <u who="Q5777864" xml:id="i-1aba628da2cf20ca-7" n="37c3423e">
            <seg n="1eb33758">
              Herr talman! Jag skulle vilja be kammaren att fundera på en sak.
              Tror ni att det skulle gå hem om vi sänkte bensinskatten med 40
              % och samtidigt kampanjade för att man skulle köra mindre med
              bilen?
            </seg>
            <seg n="114fa99b">
              Det aktuella betänkandet har inte mycket med skattesatser att
              göra; i alla fall borde det inte vara så. Skatten på alkohol måste
              vara relativt hög, för det har visat sig ha en preventiv inverkan
              på konsumtionen av alkohol. Den totala konsumtionen har i sin
              tur ett mycket starkt samband med antalet alkoholskadade personer,
              bland både missbrukarna själva och deras anhöriga.
            </seg>
            <seg n="ad4e171e">
              I förra veckan presenterade regeringens utredare, Kent Härstedt,
              i Alkoholinförselutredningen sina förslag. Han föreslår inte oväntat
              att skatten på sprit, vin och öl ska sänkas. Motivet är framför
              allt problemet med ohämmad privatinförsel.
            </seg>
            <seg n="5e9421f2">
              Vi kristdemokrater har beskyllts för att inte ta ansvar för vårt
              ställningstagande i alkoholskattefrågan. Det är precis tvärtom.
              Redan när ansvarig kommissionär, Frits Bolkestein, besökte Sverige
              och krävde svensk anpassning av införselkvoter av alkoholdrycker
              tog vi ställning för att hålla fast vid befintliga införselkvoter,
              och frågan var så viktig att det var värt att pröva den vid Europadomstolen
              om så fordrades. Vi har inte ändrat inställning. Flera europeiska
              länder har undantag inom olika områden, och det är viktigt att
              få klarlagt hur folkhälsofrågor väger mot handelsfrågor.
            </seg>
            <seg n="0e6afa4b">
              Sverige har under lång tid haft en fungerande alkoholpolitik
              som en överväldigande majoritet ställt sig bakom. Den har innehållit
              prisinstrument, tillgänglighetskontroll och aktivt folkhälsoarbete.
              De senaste årens förändringar av införselkvoter är det allt överskuggande
              hotet inte i första hand mot Systemets vara eller inte vara utan
              mot själva folkhälsan. Inga prissänkningar i världen, vill jag
              hävda, kommer att förhindra det allt överskuggande hotet mot ett
              stort antal svenskars hälsa, särskilt bland unga.
            </seg>
            <seg n="02db0949">
              Vi kan i dag inte klara av alkoholproblemen, och de kommer inte
              att minska efter en kraftig skattesänkning, som nu föreslås av
              bland annat Kent Härstedt. En skattesänkning kommer i stället
              att öka totalkonsumtionen i hela landet, inte bara i Öresundsregionen.
            </seg>
            <seg n="05533d1d">
              Argumentet för en skattesänkning är bland annat att en minskad
              lagring skulle sänka konsumtionen och motverka försäljning till
              ungdomar. Det är inte trovärdigt då ungdomar över huvud taget
              inte får inhandla alkoholdrycker. Den illegala importen skulle
              inte heller minska då svartspriten alltid kommer att vara billigare
              än den vita. Endast en i det närmaste total avveckling av alkoholskatterna
              skulle undanröja smuggling av svartsprit.
            </seg>
            <seg n="57be8a1d">
              Herr talman! I förra veckan presenterade Socialstyrelsen sin
              folkhälsorapport där man påvisade en markant ökad alkoholrelaterad
              dödlighet i de län som gränsar till annat EU-land. I andra delar
              av Sverige däremot kunde ingen motsvarande ökning konstateras.
              Därmed bekräftas att det största enskilda alkoholproblemet är
              knutet till nuvarande införselkvoter. En skattesänkning på alkohol
              kommer att resultera i en motsvarande ökning av alkoholskador
              och alkoholrelaterad dödlighet i hela landet. Kristdemokraterna
              anser att bara detta är en verklig grund för vårt ställningstagande
              i införselfrågan. Sverige måste få en återgång till lägre införselkvoter
              och ingen skattehöjning. Nu är inte Kristdemokraterna ensamma
              om denna uppfattning. Jag citerar ur Aftonbladets ledarsida den
              17 mars: Sänkt skatt övertygar inte. Frågan är om det kommer att
              påverka de nya inköpsmönstren som nu håller på att skapas. Att
              en skattesänkning kommer att bidra till ökningen av den totala
              alkoholkonsumtionen och därmed alkoholskadorna är däremot säkert.
            </seg>
            <seg n="f1433ceb">
              Centerpartistiska Hallands Nyheter skrev på ledarsidan den 17
              mars: Sverige borde istället arbeta hårt inom EU för att höja
              införselkvoterna. Det enda parti som vågar kräva en återgång till
              tidigare införselregler är kristdemokraterna. Partiledare Göran
              Hägglund sa igår att Härstedts förslag är som att hälla bensin
              på en brasa. Hägglund har helt rätt. Det borde också de i denna
              fråga vacklande partierna centern och folkpartiet inse.
            </seg>
            <seg n="0716902b">
              Vi kristdemokrater anser att den socialdemokratiska regeringen
              har misslyckats med att integrera svensk alkoholtradition och
              alkoholpolitik i övriga Europa. Nuvarande införselkvoter för privatpersoners
              import av alkohol gör det omöjligt att med hjälp av Systembolaget
              föra en effektiv alkoholpolitik värd namnet. Vi anser därför att
              införselkvoterna ska sänkas för att stoppa den alkoholflod som
              nu rinner in i Sverige. Sverige måste verka för att alkoholfrågan
              ska bli en folkhälsofråga i stället för som nu enbart en jordbruksfråga
              eller en handelsfråga. Vi har därför föreslagit att införselkvoterna
              sänks en återgång till tidigare regler till 1 liter starksprit,
              5 liter vin och 15 liter starköl. Det är det som man orkar bära
              med sig över gränsen. Detta förslag har som sidoeffekt att statens
              finanser kan stärkas då efterfrågan på alkohol återigen hamnar
              hos Systembolaget och alkoholskatterna kan tas ut för en större
              del av konsumtionen. Enligt en viss utredning av riksdagens utredningstjänst
              skulle en sådan efterfrågeeffekt kunna uppgå till 1,2 miljarder
              kronor årligen.
            </seg>
            <seg n="835915e4">
              Nu har jag i alla fall inte ens nämnt de kostnadsminskningar
              som vi skulle få i vårdsektorn av minskade alkoholskador och minskade
              bekymmer med kriminalitet med mera.
            </seg>
            <seg n="c8a3693f">
              Till slut, herr talman, vill jag önska en glad påsk, och jag
              vill yrka bifall till reservation nr 5.
            </seg>
          </u>
          <note type="speaker" n="b8949899">
            Anf. 165 STAFFAN DANIELSSON (c):
          </note>
          <u who="unknown" xml:id="i-0c3dbdd64484d120-5" n="1400989e">
            <seg n="6550ea15">
              Herr talman! Droger har alltid varit mycket bekymmersamma för
              de flesta kulturer och länder. Skadeverkningarna enskilt och kollektivt
              är ofta negativa till fruktansvärda.
            </seg>
            <seg n="caaa4f52">
              Den vanligaste drogen i vårt samhälle är alkoholen, som vid rimligt
              nyttjande går väl att leva med men som vid för stor användning
              ger dramatiska konsekvenser för den enskilde och för hela samhället.
              Det är därför mycket viktigt att samhället genom en rad kraftfulla
              åtgärder och informationsinsatser gör sitt yttersta för att minska
              alkoholens användning och skadeverkningar och hålla alkoholkonsumtionen
              på en rimlig nivå.
            </seg>
            <seg n="76bce7fc">
              Under åren 18751910 mer än halverades alkoholkonsumtionen i Sverige.
              Orsaken var en stark folklig reaktion mot alkoholens sociala verkningar
              som kanaliserades i en snabbt växande nykterhetsrörelse och en
              kraftfull förändring av medborgarnas attityder till alkohol.
            </seg>
            <seg n="efdb3d14">
              Det bör noteras att det var först sedan alkoholkonsumtionen sjunkit
              och attityderna förändrats som den restriktiva alkoholpolitiken
              infördes. Detta exempel visar att attityden till alkohol och droger
              i ett samhälle är ett minst lika starkt styrmedel som prisinstrumentet.
              Detta styrmedel måste nu aktiveras med alla medel.
            </seg>
            <seg n="9081b2e7">
              Det handlar om att väcka medborgarnas ansvarskänsla och på allvar
              mobilisera det civila samhället. Det handlar om allas vårt ansvar
              som medborgare eller föräldrar. Det handlar om massiva informationsinsatser,
              om kampanjer för inget eller måttligt användande av alkohol, om
              restriktioner på olika områden vad gäller tillgänglighet, ålder
              med mera.
            </seg>
            <seg n="321f4ca1">
              Centerpartiet slår vakt om principen om en hög beskattning på
              alkohol som både moraliskt och samhällsekonomiskt motiverad med
              tanke på den sociala nöd och de stora kostnader som alkoholen
              orsakar. Vi är dock också medvetna om det ohållbara läge som råder
              i dag med mycket stora inflöden i landet av alkohol i oordnade
              former som göder framväxten av kriminella nätverk, gör tillgängligheten
              till billig alkohol i oordnade former mycket stor samt försvagar
              Systembolagets ställning och hotar de svenska bryggerierna. Som
              läget faktiskt är kan det bli nödvändigt att sänka alkoholskatten
              i någon form.
            </seg>
            <seg n="c40e838a">
              Centerpartiet anser att Sverige inom EU måste agera kraftfullt
              för att få till stånd kraftigt höjda minimiskatter på alkoholdrycker
              samt kraftigt minskade införselkvoter för alkohol. Det är viktigt
              att den svenska regeringen och de svenska ledamöterna i Europaparlamentet
              söker allianser med regeringar, partier och organisationer i andra
              länder som delar engagemanget i att minimera alkoholens skadeverkningar.
            </seg>
            <seg n="a61692e9">
              Det finns en rätt bred samsyn om detta, men regeringen kan agera
              starkare.
            </seg>
          </u>
          <note n="781cfa13">
            Jag yrkar bifall till vår reservation nr 4.
          </note>
          <note type="speaker" n="92e43fd3">
            Anf. 166 PER-OLOF SVENSSON (s):
          </note>
          <u who="Q6199088" xml:id="i-6b91eb3589a64d4d-1" n="6842b858">
            <seg n="8c7714e0">
              Herr talman! Reglerna för punktskatter på svenska tobaksprodukter
              är onödigt snåriga och tycks åtminstone i något fall konkurrenssnedvridande
              till och med. Det påpekas även i någon av de motioner som har
              avlämnats i det här ärendet. Hur tobaksskatten ska se ut i framtiden
              såväl när det gäller styckeskatten på cigaretter som skatt på
              viktenheter och liknande bereds redan av regeringen. Jag är övertygad
              om att regeringen innan året är slut kommer att komma med ett
              nytt förslag till riksdagen. Det gäller att hitta ett förslag,
              herr talman, som är väl avpassat, som inte är konkurrenssnedvridande,
              som inte heller får till effekt att smugglingen ökar och som helst
              också ska leda till att vi minskar användandet av tobak över huvud
              taget.
            </seg>
            <seg n="d1565737">
              På Europanivå har kommissionären för folkhälsofrågor bland annat
              sagt att hans vision är ett rökfritt Europa. Det är bara att önska
              honom lycka till med förverkligandet av den visionen.
            </seg>
            <seg n="1d020852">
              Sedan kommer vi till skatten på alkohol, herr talman. För att
              ge Moderaterna och Centern en liten chans att tänka efter vill
              jag veta hur mycket Moderaterna vill sänka alkoholskatten. Hur
              mycket vill Centerpartiet minska alkoholskatten?
            </seg>
            <seg n="8168c08c">
              Det är en aktuell fråga som många pratar om. Man kan knappast
              öppna en tidning eller slå på tv eller radio utan att ta del av
              vad den ena experten efter den andra har för åsikt i sakfrågan.
              Vi matas också i stort sett varje dag med reklam om vad man bör
              dricka till den ena eller andra maträtten. Det jag tycker är mest
              konstigt i den frågan är att även våra public service -medier
              står för råd om vad som anses passa till det ena eller det andra.
              Det går tydligen inte att äta mat utan att det måste serveras
              någon alkoholdryck till. Det vill man göra reklam för i våra public
              service -medier.
            </seg>
            <seg n="acafb882">
              På den senaste tiden har det också, som det har sagts tidigare,
              presenterats ett par utredningsförslag där utredaren presenterar
              sin åsikt om vad skattesatsen bör vara på de olika alkoholdryckerna.
              Utredningsförslagen remissbehandlas för närvarande.
            </seg>
            <seg n="f0aa24c6">
              Regeringen har via finansministern och folkhälsoministern framfört
              till EU:s företrädare i såväl ministerråd som kommission att Sverige
              anser att EU måste se på alkoholfrågan mer ur ett folkhälsoperspektiv
              såväl när det gäller minimiskatter på alkohol som när det gäller
              införselkvoter. Minimiskatterna bör höjas. Införselkvoterna bör
              preciseras.
            </seg>
            <seg n="3deaf1e3">
              Det händer en hel del när det gäller alkoholproblematiken och
              alkoholpolitiken i Europa. På Irland har man för en tid sedan
              höjt skatten på öl. I Finland och Estland pågår för närvarande
              en debatt om att dagens skatt på sprit är för låg och att man
              stegvis bör förändra alkoholbeskattningen till en högre nivå.
            </seg>
            <seg n="1188f4e4">
              När man följer den europeiska debatten i söder kan man se att
              alkoholens skadeverkningar tas upp allt oftare. Fler länder genomför
              särskilda informationskampanjer som främst vänder sig till ungdomar.
              Det finns länder som har lyckats så väl i sin information till
              vuxna om alkoholens skadeverkningar att alkoholkonsumtionen sjunkit
              så drastiskt att spritindustrin för kampanjer om att informationen
              måste minska så att alkoholkonsumtionen inte fortsätter att sjunka.
              Min förhoppning är att vi i Sverige ska lyckas lika bra med de
              ökade informationsinsatser som nu planeras.
            </seg>
            <seg n="af8b8a17">
              Jag är övertygad om att olika regeringsföreträdare kommer att
              fortsätta att ställa krav på EU om förändring av införselkvoter
              och förändring av minimiskatter på alkohol. Jag skulle önska att
              EU:s kommissionär för folkhälsan vore lika alert i alkoholfrågan
              som han är när tobaken är uppe på agendan.
            </seg>
            <seg n="2484f367">
              Ett litet hopp finns, herr talman. I en tidningsartikel den 8
              mars säger han att han inte känner till de resor som svenskar
              gör till Danmark och Tyskland för att bunkra mängder av sprit,
              vin och öl. Han säger: Är det så är det ett missbruk av de regler
              vi har. Då måste vi titta på det. Vi får hoppas att den titten
              för med sig insikt om att regelverket bör stramas upp.
            </seg>
          </u>
          <note n="917a5ae2">
            Med det, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="55128855">
            Anf. 167 LENNART HEDQUIST (m) replik:
          </note>
          <u who="Q5796375" xml:id="i-d1167de55a45b4f1-5" n="ab07d9e3">
            <seg n="7ece5967">
              Herr talman! Beträffande införselkvoterna och minimiskatt är
              det väl bra om Sverige kan åstadkomma förändringar där. Det är
              en lång väg att gå, och jag tycker att det känns angeläget att
              Sverige i första hand försöker åstadkomma att man höjer minimiskatten
              på sprit. Det finns en kultur nere i Europa att betrakta vin och
              öl som matdrycker. De används också i hög grad på det sättet där.
              Det torde vara mer framkomligt att angripa spritkonsumtionen,
              och därmed få en höjd minimiskatt på sprit, med folkhälsoargument.
            </seg>
            <seg n="7633ca36">
              Per-Olof Svensson frågar hur mycket vi moderater tycker att man
              bör sänka skatten. Svaret på den frågan är att om man hade sänkt
              etappvis i samband med att man visste vad som skulle hända och
              sänkt direkt när de höjda införselkvoterna kom hade inte skattesänkningen
              behövt vara lika stor som den behöver vara nu på grund av den
              kultur som har utbrett sig som vi har talat om. Ur den utgångspunkten
              är Kent Härstedts förslag, för att det ska ha någon verkan, ett
              minimiförslag.
            </seg>
            <seg n="c2c1ade4">
              Jag vill fråga vilket alternativ Per-Olof Svensson förespråkar.
              Det måste ju vara att man gör någonting. I annat fall får vi en
              ökad illegal försäljning, fortsatt hög införsel, lageruppbyggnad
              av alkohol i de svenska hemmen, fler alkoholrelaterade brott och
              så vidare på grund av frånvaron av anpassning av alkoholskatterna
              och frånvaron av andra verksamma åtgärder. Vilket är alternativet?
            </seg>
          </u>
          <note type="speaker" n="e3b6cdde">
            Anf. 168 PER-OLOF SVENSSON (s) replik:
          </note>
          <u who="Q6199088" xml:id="i-6b91eb3589a64d4d-2" n="6842b858">
            <seg n="e4b488fb">
              Herr talman! Det är klart att vi ska sätta alla klutar till när
              det gäller olaglig införsel. Jag tycker att om folk säljer sprit
              ur bilar, ur bakluckor och på annat vis, måste vi ha en lagstiftning
              som är så skarp att om någon upptäcker det kan man helt enkelt
              beslagta bilen och alltihop. Man måste vara väldigt skarp, och
              det måste vara väldigt hårda regler över huvud taget när det gäller
              folk som langar, säljer, smugglar och för in olagligt över gränsen.
              Det ska vara mycket hårda regler.
            </seg>
            <seg n="e84f1abc">
              Jag kan konstatera att Moderaterna vill sänka lika med Härstedt
              eller mer, säger man. Jag tycker inte att spritskatten ska sänkas.
              Det är min personliga uppfattning.
            </seg>
          </u>
          <note type="speaker" n="e39d99b2">
            Anf. 169 LENNART HEDQUIST (m) replik:
          </note>
          <u who="Q5796375" xml:id="i-d1167de55a45b4f1-6" n="ab07d9e3">
            <seg n="94be8582">
              Herr talman! Jag respekterar att man kan ha den uppfattningen,
              men det innebär att man tror att prisinstrumentet inom landet
              fortfarande skulle kunna påverka konsumtionen här när vi samtidigt
              har införseln.
            </seg>
            <seg n="b7b47818">
              Per-Olof Svensson nämnde åtgärder mot illegal vidareförsäljning
              och så vidare. Jag tog i mitt anförande upp att när de här förändringarna
              inträffade kunde man ange en klockren prognos om vad som skulle
              ske. De skarpa åtgärderna beträffande illegal vidareförsäljning
              med mera som nu kommer efter två år borde, mot bakgrund av att
              man inte vidtog några prisanpassningsåtgärder, ha vidtagits för
              två år sedan.
            </seg>
            <seg n="6a714c6b">
              Man har ju legat helt still beträffande alkoholfrågan. Man har
              inte tagit till några verksamma åtgärder. Man har låtit införselspriten
              flöda in i landet, vilket har lett till att Systembolagets försäljning
              har minskat samtidigt som totalkonsumtionen har ökat. Det är tragiskt
              att man har bedrivit alkoholpolitiken på det här passiva sättet.
              Vänta-och-se-syndromet innebär att det uppstår problem inom vårt
              land där vi borde ha kunnat ta itu med problemen på ett annat
              sätt.
            </seg>
          </u>
          <note type="speaker" n="c8d9adb6">
            Anf. 170 PER-OLOF SVENSSON (s) replik:
          </note>
          <u who="Q6199088" xml:id="i-6b91eb3589a64d4d-3" n="6842b858">
            <seg n="92fde340">
              Herr talman! Jag tycker inte att det är passivt, inte det minsta.
              Vi har tagit fram ett antal åtgärder, och vi skärper dem mer och
              mer för varje gång. Det tycker jag är bra.
            </seg>
            <seg n="b5821f67">
              Jag vill inte sänka alkoholskatten i landet över huvud taget.
              Jag tycker att det är rätt som vi har det nu. Det sups helt klart
              mindre för att skatterna är så höga. Om man sänker skatterna lär
              supandet öka av det som kommer från bolaget. Experterna säger
              att alkoholkonsumtionen ökar med ungefär 5 % i Sverige. Det är
              ungefär samma nivå som det har ökat i Finland med det system som
              de har.
            </seg>
          </u>
          <note type="speaker" n="c620a738">
            Anf. 171 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-8" n="37c3423e">
            <seg n="beeaad55">
              Herr talman! Jag uppskattar Per-Olofs tidigare inlägg. Jag vill
              bara säga något om dem som har gjort som Lennart Hedquist föreslår.
            </seg>
            <seg n="0b484878">
              Det kom ett pressmeddelande i går från alkoholforskare i Finland.
              De säger att de höjer ett varningens finger för den sannolika
              spritrea som kommer att bli i Sverige. Jag kan läsa ur pressmeddelandet:
              Målet med den kraftiga sänkningen i Finland var att minska alkoholinförsel
              från utlandet och blåsa liv i den inhemska försäljningen. Ett
              år senare visar statistiken att åtgärden inte haft önskad effekt.
            </seg>
            <seg n="b32c0e3c">
              Det var alltså inte så enkelt.
            </seg>
            <seg n="b5bd4998">
              Många finländare reser utomlands för att köpa sprit. Orsaken
              är de i praktiken slopade införselavgifterna inom EU och Estlands
              inträde i unionen. De alkoholrelaterade problemen har samtidigt
              skjutit i höjden.
            </seg>
            <seg n="1acfbe2c">
              De har gjort just så att de lade sig platt från början. Det är
              konsekvensen.
            </seg>
            <seg n="e87716d3">
              Esa Österberg, som är alkoholforskare i Finland, säger att fler
              svenskar kommer att dö på grund av alkohol.
            </seg>
            <seg n="8349c8d4">
              Jag tycker att det är hedersamt av Per-Olof Svensson att stå
              upp för uppfattningen att det är så det kommer att bli och att
              man får räkna kallt med det. Man får sedan väga de två sakerna
              mot varandra.
            </seg>
            <seg n="ebf1af3f">
              Tror Per-Olof Svensson att det, med tanke på vad som tidigare
              har sagts, finns någon möjlighet att vi kan få EU att inse det
              allvarliga i situationen? När trafikutskottet besökte Frankrike
              fick man reda på att de där gjort en stor insats. De har fått
              ned den alkoholrelaterade dödligheten på vägarna med 2530 %, från
              8 300 om året till 5 000, bland annat för att de var strikta med
              att man inte får vara alkoholpåverkad när man kör vilket de inte
              var förut. De ökade också kontrollerna. De lyckades då med detta.
            </seg>
            <seg n="f7c679b8">
              Om de samtidigt hade sänkt skatterna på alkohol tror jag inte
              att det hade blivit samma effekt.
            </seg>
            <seg n="3dd0e322">
              Vad är Per-Olof Svenssons uppfattning om det?
            </seg>
          </u>
          <note type="speaker" n="80391f8f">
            Anf. 172 PER-OLOF SVENSSON (s) replik:
          </note>
          <u who="Q6199088" xml:id="i-6b91eb3589a64d4d-4" n="6842b858">
            <seg n="359c8d6a">
              Herr talman! Jag tror att vi kommer att lyckas. Det kommer att
              ta tid. Men jag tror inte att vi lyckas om vi använder Kristdemokraternas
              modell att först själva införa en modell för hur mycket man får
              ta in i landet och sedan eventuellt låta EG-domstolen avgöra.
              Om EG-domstolen avgör att vi har gjort fel, och att det är rätt
              med den fria införseln totalt, svämmar det in ännu mer sprit i
              landet.
            </seg>
            <seg n="5d4f3a46">
              Jag tror att det är en rättare väg som regeringen har valt genom
              folkhälsoministern och finansministern, nämligen att försöka påverka
              ministerrådet och kommissionen att skärpa bestämmelserna när det
              gäller införsel och tala om vad som är införsel samt att höja
              minimiskatterna.
            </seg>
          </u>
          <note type="speaker" n="3b26bb52">
            Anf. 173 LARS GUSTAFSSON (kd) replik:
          </note>
          <u who="Q5777864" xml:id="i-1aba628da2cf20ca-9" n="37c3423e">
            <seg n="4bf10172">
              Herr talman! Vi har tydligen olika uppfattning om detta. Vi tror
              att frågan skulle kunna få ett helt annat fokus. Om vi har en
              kommissionär som inte ens vet vad som händer inom hans egen union
              är det ganska allvarligt. Det måste jag säga. Detta skulle få
              fokus på frågan.
            </seg>
            <seg n="346aaa2f">
              Vi är övertygade om att det inte finns mycket att förlora genom
              att sätta hårt mot hårt. Det är vår avvägning. Jag tycker att
              jag motiverade det väl.
            </seg>
            <seg n="04154374">
              Jag håller helt med Per-Olof Svensson att när det gäller de illegala
              företeelserna, som kommer att finnas oavsett skatterna eftersom
              vi inte kan kontrollera varje bil, ska man ha maktmedel att göra
              det. Där finns en brist i lagstiftningen jämfört med tullen och
              polisen, som Tullverket påtalade för oss när vi träffade dem,
              som man borde se över. Jag tycker att det finns anledning för
              justitieministern att återkomma om hur man kan klämma åt dem så
              att man inte kan bolla runt. Man får bara undersöka om det finns
              en sak i bilen, men man får inte beslagta om det finns något annat.
              Detta måste bli bättre.
            </seg>
            <seg n="7c1f4d73">
              Jag tror att det är den ena vägen. Den andra vägen är att faktiskt
              få detta till samma viktiga fråga som rökningen. Man ska veta
              att detta är skadligt och att ökad konsumtion av alla skadliga
              ämnen ökar skador och dödsfall bland människor. Det är denna medvetandegrad
              vi måste jobba mot i alla ändar, från gravida kvinnor och hela
              vägen genom livet. Där behövs det stora och uthålliga insatser
              och en fast linje.
            </seg>
            <seg n="2f981f21">
              Det är många partier här i kammaren som hittills har förespråkat
              det. Jag hoppas att vi fortsätter att vara lika många.
            </seg>
          </u>
          <note type="speaker" n="564991f7">
            Anf. 174 PER-OLOF SVENSSON (s) replik:
          </note>
          <u who="Q6199088" xml:id="i-6b91eb3589a64d4d-5" n="6842b858">
            <seg n="75c5bdf8">
              Herr talman! Efter det att finansministern och folkhälsoministern
              har påtalat detta för kommissionen och ministerrådet känner kommissionären
              till de handelsresor som pågår. Han är medveten om det och har
              sagt att man ska titta på det och att det inte verkar stämma med
              reglerna. Han ska titta på det. Vi hoppas att han återkommer.
              Om han inte återkommer får vi väl höra efter hur han ser på frågan.
            </seg>
          </u>
          <note type="speaker" n="cdf78760">
            Anf. 175 STAFFAN DANIELSSON (c) replik:
          </note>
          <u who="unknown" xml:id="i-0c3dbdd64484d120-6" n="1400989e">
            <seg n="ad07e05b">
              Herr talman! Per-Olof Svensson, jag, Lars Gustafsson med flera
              är överens om att det behövs ett intensivt arbete på EU-nivå för
              att höja minimiskatterna så mycket det går och att kraftigt minska
              införselkvoterna.
            </seg>
            <seg n="747b29a7">
              Frågan är om det räcker. Frågan är svår och splittrar i alla
              partier. Jag tror inte att det räcker. Jag tycker att läget i
              dag är ohållbart. Det behövs något mer.
            </seg>
            <seg n="58222b1a">
              Hur mycket? frågar Per-Olof Svensson mig och Centerpartiet ett
              inte så stort parti i opposition. Det är väl regeringen som ska
              agera. Den rimliga frågan är: När kommer ett förslag på riksdagens
              bord med förslag till åtgärder för att komma ur dagens ohållbara
              läge? Var står Per-Olof Svensson? kanske vi får höra. Var står
              regeringen? Var står Socialdemokraterna? Var står vänsterpartierna
              samlat? Det händer ju inget. Det finns en handlingsförlamning.
              Det är det stora bekymret.
            </seg>
            <seg n="2dc74b3e">
              Som jag sade i mitt anförande vill Centern ha en hög alkoholbeskattning.
              Vi står för det. Verkligheten förändras. Vi får inte alltid som
              vi vill. Läget är ohållbart. Vi måste kanske även titta på en
              skattesänkning i någon form. Det är vad Centern säger.
            </seg>
            <seg n="a48e617e">
              Vi kan se på Härstedts förslag vad gäller öl. Han vill sänka
              skatten på en halv liter öl från 11,80 till 10,40 och på vin med
              5 kr för en flaska. Är det dramatiskt eller inte? Det får vi titta
              på, men vi kan inte göra det förrän det har kommit förslag till
              riksdagen från ansvarig regering. Var står Socialdemokraterna
              och regeringen i den här frågan, Per-Olof Svensson?
            </seg>
          </u>
          <note type="speaker" n="ea2ccace">
            Anf. 176 PER-OLOF SVENSSON (s) replik:
          </note>
          <u who="Q6199088" xml:id="i-6b91eb3589a64d4d-6" n="6842b858">
            <seg n="3e3e46c2">
              Herr talman! Vad som skiljer Centerpartiet och regeringen åt
              är att Centerpartiet säger att vi ska sänka alkoholskatten. Regeringen
              har inte sagt någonting, varken upp eller ned. Ni har sagt det.
              Därför frågar jag: Hur mycket vill ni sänka? Svara.
            </seg>
          </u>
          <note type="speaker" n="3542ee02">
            Anf. 177 STAFFAN DANIELSSON (c) replik:
          </note>
          <u who="unknown" xml:id="i-0c3dbdd64484d120-7" n="1400989e">
            <seg n="3cbb5bb1">
              Herr talman! Vi står för en hög skattelinje, men vi har sagt
              att läget är så allvarligt att vi är beredda att diskutera en
              sänkning. Vi kan ju inte ta ställning till den frågan förrän det
              kommer ett förslag från sittande regering.
            </seg>
            <seg n="b74da20a">
              Det är som i andra frågor. När vi diskuterar åtgärder mot arbetslöshet
              och liknande kommer budet från regeringen: Vad ska ni göra? Vi
              gör inget. Vi har inga uppfattningar.
            </seg>
            <seg n="01e64c53">
              Centern tar detta på mycket stort allvar. Ni har vårt fulla stöd
              i kampen för att på EU-nivå få upp miniminivåerna ordentligt och
              minska införselkvoterna. Vi anser att det måste till ett handlingspaket.
              Jag var inne på flera saker. Det behövs ett åtgärdsbatteri i vid
              bemärkelse för att skapa attityder och minska användningen. Skatten
              är en bit i det hela. Vi vill se åtgärdspaketet för att kunna
              ta ställning till helheten och då även till om och, i så fall,
              hur mycket skatten behöver sänkas.
            </seg>
          </u>
          <note type="speaker" n="8c4a5606">
            Anf. 178 PER-OLOF SVENSSON (s) replik:
          </note>
          <u who="Q6199088" xml:id="i-278e761e214ce851-0" n="6842b858">
            <seg n="7ebad132">
              Herr talman! Jag trodde faktiskt att Centerpartiet var spänstigare
              än att bara sitta och vänta på vad regeringen föreslår. Jag trodde
              att ni hade egna idéer om det ena och det andra och skulle kunna
              säga att ni tycker att spritskatten är för hög och behöver sänkas
              med hälften, 25 % eller 60 % eller 90 %. Någonting måste ni ha
              tänkt eftersom ni säger att den ska sänkas.
            </seg>
          </u>
          <note n="c1344c13" type="speaker">
            Anf. 179 GUNNAR ANDRÉN (fp):
          </note>
          <u who="Q5556677" xml:id="i-e7801e7f8d959b22-0" n="6842b858">
            <seg n="d1c3e9fc">
              Herr talman! I det betänkande som vi nu behandlar är det både
              alkohol- och tobaksbeskattning. Det kunde ha varit i två olika
              betänkanden. Det är ju lite olika saker.
            </seg>
            <seg n="bcd37588">
              När det gäller tobak är det två motioner, en av Claes-Göran Brandin
              och en av Lennart Hedquist och mig och några andra, som diskuterar
              olika konkurrensförhållanden. Det finns inga reservationer på
              de här punkterna. Claes-Göran Brandin har en väl formulerad motion
              som gäller frågan om svensk tobaksindustri ska kunna konkurrera
              med utlandet. Folkpartiet har inte reserverat sig utan stöder
              på den här punkten utskottsmajoritetens förslag av den anledningen
              att alla våra argument kommer, som Claes-Göran Brandin för fram,
              till godo i detta. Regeringen ska återkomma. Det har redan varit
              en lagrådsremiss på den här punkten.
            </seg>
            <seg n="fd238d9a">
              I den andra frågan har vi den mycket ovanliga situationen att
              det från de fyra partierna Moderaterna, Folkpartiet, Centerpartiet
              och Kristdemokraterna i grund och botten föreslås en skattehöjning,
              nämligen att minimiskatten på cigaretter ska höjas från 90 till
              100 %. Det är lite ovanligt. Det brukar vara det motsatta förhållandet,
              att vi vill sänka. Vi stöder emellertid också på denna punkt utskottsmajoritetens
              förslag. Man har en skrivning om att man avser att återkomma med
              en total översyn av tobaksbeskattningen under nästkommande år,
              och vi vill inte bryta ut heller denna konkurrensfråga ur en sådan.
              Här handlar det, herr talman, om att den legala handeln ska kunna
              konkurrera på ett vettigt sätt med den illegala handeln.
            </seg>
            <seg n="f35079fe">
              Båda dessa frågor är alltså egentligen inte tobaksfrågor utan
              konkurrensfrågor, dels konkurrens med utlandet, dels konkurrens
              med illegal handel.
            </seg>
            <seg n="4486d8ad">
              Jag vill därefter raskt övergå till alkoholpolitiken. Det är
              en mycket svår fråga där det finns goda argument för många olika
              ståndpunkter.
            </seg>
            <seg n="2dab4130">
              Som jag ser det finns det en fråga som inte har uttryckts tidigare
              i den här debatten, nämligen: Vad är huvudfrågan när det gäller
              att kunna fortsätta bedriva den hälsobefrämjande alkoholpolitik
              som ligger till grund för svensk del? Här menar jag att det allra
              viktigaste momentet är att se till att förhindra det privata vinstintresset.
              Är det någonting liberaler i andra sammanhang står för, herr talman,
              är det att gynna det privata vinstintresset, men i det här fallet
              är det allra viktigaste momentet att förhindra privat vinstintresse.
              Någon talade tidigare om hur mycket sprit vi drack förr här i
              landet, och det var just det privata vinstintresset som kunde
              få upp konsumtionen till stor skada för många i svenska folket.
            </seg>
            <seg n="a234f420">
              De andra instrument vi har är begränsad tillgänglighet, vilket
              håller på att eroderas. Vi har också prisinstrumentet, som också
              håller på att eroderas. Jag vill säga att det också finns ett
              fjärde moment för att hålla nere konsumtionen, och det är opartisk
              information om både de sociala och de medicinska verkningarna
              av alkoholbruk, särskilt alkoholmissbruk.
            </seg>
            <seg n="801ad93a">
              Här tror jag ungefär som P-O Svensson att sedan både Socialdemokraterna
              och Moderaterna häromåret tyvärr kom att ge upp Sveriges undantag
              från EU:s införselregler behöver vi kraftfullare åtgärder vid
              våra gränser för att se till att de regler som finns verkligen
              efterlevs. Jag hoppas att P-O Svensson och Socialdemokraterna
              i samverkan med alla andra partier kan driva på jag ser att Ulla
              Wester står där, och detta har också att göra med tullens möjligheter
              och så vidare och verkligen agera i den riktningen.
            </seg>
            <seg n="8662d739">
              Jag ska inte gå in vidare på detta. Jag skulle gärna ha polemiserat
              mot Lennart Hedquist, men jag ska avsluta mitt anförande med någonting
              helt annat, herr talman. Jag skulle vilja önska inte bara herr
              talmannen och alla ledamöter glad påsk utan även utvidga detta
              till framför allt alla svenska hem där det kommer att drickas
              för mycket under denna påsk. Låt oss överallt se till att unga
              människor slipper bli asberusade, som det så vackert heter, och
              att denna påsk inte blir en början för många människor till socialt
              elände och medicinsk olycka.
            </seg>
          </u>
          <note n="e3a18401" type="speaker">
            Anf. 180 GUNILLA WAHLÉN (v):
          </note>
          <u who="Q4990084" xml:id="i-22e1ed80ba96a592-0" n="4732ecf1">
            <seg n="ab98223a">
              Herr talman! Sverige har under många år bedrivit en restriktiv
              alkoholpolitik, vilket har medverkat till att totalkonsumtionen
              av alkohol har varit lägre i Sverige än i många andra jämförbara
              länder. Det har i sin tur lett till att Sverige vid internationella
              jämförelser kunnat uppvisa en lägre andel alkoholskador och alkoholrelaterade
              sjukdomar.
            </seg>
            <seg n="bf18f0ca">
              Under senare år har den restriktiva alkoholpolitiken steg för
              steg uppluckrats. Viktiga alkoholpolitiska instrument som begränsningar
              av tillgänglighet och relativt höga alkoholskatter är satta under
              stark press. Införselkvoterna för privat bruk har i praktiken
              försvunnit. Tullens och polisens möjligheter att ingripa vid smuggling
              och andra brott har försämrats.
            </seg>
            <seg n="f9fd2a48">
              Regeringens utredare av alkoholinförseln har föreslagit sänkt
              skatt på alkohol i syfte att minska privatinförseln från utlandet,
              trots att det råder osäkerhet om hur ett sådant förslag kommer
              att påverka alkoholkonsumtionen. Vänsterpartiet anser att det
              är ett stort risktagande att anamma detta förslag.
            </seg>
            <seg n="2d45ec39">
              Finland genomförde som bekant den 1 mars 2004 en alkoholskattesänkning.
              Kraftigast var sänkningen på starksprit, 44 %. Försäljningen på
              deras motsvarighet till Systembolaget, Alko, steg med 22 % de
              närmaste månaderna. Sammantaget har totalkonsumtionen av ren alkohol
              ökat med ungefär 15 %, enligt den finländske alkoholforskaren
              Esa Österberg som det refererades till för en stund sedan.
            </seg>
            <seg n="8f38ca39">
              Skattesänkningen i Finland har resulterat i en 10-procentig ökning
              av antalet personer som tagits om hand för fylleri och att rattfylleriet
              och våldsbrottsligheten har ökat med 1020 %.
            </seg>
            <seg n="e1a4cdb4">
              Vänsterpartiet anser att Sverige inom ramen för EU-samarbetet
              bör arbeta för höjda miniminivåer på alkoholskatter i syfte att
              minska alkoholkonsumtionen för en restriktiv och folkhälsoinriktad
              alkoholpolitik.
            </seg>
            <seg n="06a1f92b">
              I dag är det som bekant i princip möjligt för en privatperson
              att föra in hur mycket alkohol som helst från andra EU-länder
              under förutsättning att man har en motivering för mängden. I takt
              med den accelererande införseln av alkohol, som inneburit ökad
              totalkonsumtion och minskad försäljning på Systembolaget, har
              röster höjts för att Sverige ensidigt borde ta tillbaka de gamla
              införselreglerna. Vänsterpartiet menar att detta är ett intressant
              förslag men att regeringen först bör klarlägga rättsläget med
              avseende på bland annat eventuell skadeståndsskyldighet och reglerna
              om en fri marknad.
            </seg>
            <seg n="72673cf3">
              Vänsterpartiet anser att regeringen bör ta initiativ till en
              ändring av införselreglerna avseende alkohol för privat bruk och
              återkomma till riksdagen med en redovisning av vilka initiativ
              man tagit. Vi kan konstatera att Storbritannien har valt att tillämpa
              en betydligt striktare linje för privatinförsel än Sverige.
            </seg>
            <seg n="a24474e6">
              Skärpta införselkvoter kan införas med stöd av självaste EG-fördraget
              och är väl värt en strid i EG-domstolen. Frankrike har nyligen
              gjort detta för sina regler om att stoppa indirekt alkoholreklam
              vid idrottsevenemang och fått rätt i domstolen.
            </seg>
            <seg n="09dfc187">
              Herr talman! Sverige måste enligt Vänsterpartiets mening ta en
              ordentlig strid i EU för lägre införselkvoter genom att hänvisa
              till den folkhälsoparagraf som finns i EU:s fördrag.
            </seg>
            <seg n="52488943">
              De nordiska regeringarna borde bryta dumpningskarusellen genom
              att försöka komma överens om gemensamma skattenivåer på alkohol.
            </seg>
            <seg n="03e65e31">
              Sverige måste driva frågan om rätt till nationella gränskontroller
              inom EU.
            </seg>
            <seg n="fe120f50">
              Vissa delar av Kent Härstedts utredningsförslag är mycket bra
              och bör genomföras. Åtgärder som minskar kriminalitet, langning
              och tillgänglighet för ungdomar liksom information till och skapande
              av alkoholfria miljöer för utvalda grupper, till exempel gravida,
              är bra förslag.
            </seg>
            <seg n="00a88d5b">
              Missbruksvården och det förebyggande arbetet måste förstärkas
              redan nu. I dag kan vi se hur alla länkar i kedjan har försvagats,
              från öppen fritidsverksamhet för ungdomar i riskzonen till vården
              av alkoholister, inte minst kvinnliga alkoholmissbrukare.
            </seg>
            <seg n="9db2715c">
              En skattesänkning med 40 % på sprit beräknas kosta staten nästan
              1 miljard kronor, enligt Härstedts utredning. Sänkt spritskatt
              kan dock bli mycket dyrare än de beräknade minskade skatteintäkterna
              på nästan 1 miljard. Vi har inte räknat med de ökade kostnaderna
              i sjukvården för alkoholrelaterade skador, fler sjukskrivningar
              och ökade krav på polisiära insatser en nota som ska bäras av
              oss alla i en tid då vård, skola och omsorg redan går på knäna.
            </seg>
            <seg n="b02ead9a">
              Herr talman! Alkohol liksom andra varor, läkemedel, kemikalier
              och krigsmateriel, kan inte jämställas med varor som tv-apparater,
              kosmetika och ostar. Vissa varor måste omgärdas av specialregler,
              skatter och särskild prövning.
            </seg>
            <seg n="e4602908">
              Alkoholinförselutredningens delbetänkande, som kom strax före
              jul, heter Var går gränsen? Ingen vet i dag var gränsen går. Svensk
              restriktiv alkoholpolitik med ansvar för folkhälsotänkandet håller
              på att krackelera. Så mycket kan jag med bestämdhet säga att gränsen
              är nådd. Införselreglerna måste tydliggöras och skärpas. Viktigaste
              åtgärden för att alkoholkonsumtionen ska minska är inte skattesänkningar.
            </seg>
          </u>
          <note n="e4f2a59f">
            Herr talman! Jag står givetvis bakom Vänsterpartiets motioner
            som behandlas i detta betänkande och yrkar nu bifall till reservation
            3.
          </note>
          <note type="speaker" n="e90db61d">
            Anf. 181 JAN LINDHOLM (mp):
          </note>
          <u who="unknown" xml:id="i-5598228e18adb192-0" n="6706650a">
            <seg n="5d7fe870">
              Herr talman! Det är mycket oroande att alkoholkonsumtionen ökar.
              Sedan 1996 är ökningen åtminstone 30 %. Det finns inga exakta
              uppgifter eftersom vi inte vet precis vad som tas in på olika
              sätt och vad som tillverkas illegalt i landet.
            </seg>
            <seg n="43e58b22">
              Uppskattningsvis dricker en man mellan 15 och 64 år i dag ungefär
              13,6 liter ren alkohol per år. Andelen olyckor där alkohol är
              inblandad har sedan vi gick med i EU ökat från 17 % till 29 %
              enligt Vägverkets statistik. Ca 70 % av alla singelolyckor med
              dödlig utgång beror på alkohol. Antalet fritidsgårdar minskar
              medan antalet krogar ökar i landet. Enligt uppgift drabbas ungefär
              55 000 europeiska ungdomar varje år av alkoholrelaterad död. 86
              % av bilderna i en av våra kända veckotidningar var förra året
              alkoholglorifierande. 58 % av butikerna i Helsingfors klarade
              inte av UNF:s åldersgränskontroll i höstas.
            </seg>
            <seg n="0d487bf1">
              Så här kan man fortsätta. Och i dagarna har det alltså föreslagits
              en skattesänkning för att ändra inköpsmönstren, som många har
              kommenterat. Förslaget motiveras delvis med att man vill ändra
              själva inköpsmönstret därför att Systembolaget har en bättre ålderskontroll.
              I och för sig är det riktigt att de har en bättre ålderskontroll
              än handeln. Det är klart visat. Men jag tycker ändå att det är
              ett dåligt argument.
            </seg>
            <seg n="c4e0452e">
              Det kommer fortfarande med den föreslagna lägre alkoholskatten
              att vara ganska lönsamt att ta in stora mängder alkohol i landet
              för vidare försäljning. Det finns ingenting som säger att det
              inte fortsättningsvis skulle vara intressant att även vid en lägre
              skattenivå sälja alkohol vidare, till och med om den är inköpt
              på Systembolaget. Det kanske till och med är så att marginalen
              för sådan verksamhet ökar med det förslaget.
            </seg>
            <seg n="a055167e">
              Exemplet Finland har nämnts i talarstolen. Där har man gjort
              försöket att ändra inköpsmönstret genom att sänka skatten. Hur
              det fungerade har många talat om, så det vet vi allesammans.
            </seg>
            <seg n="07983714">
              Det behövs helt andra åtgärder för att försöka ändra alkoholvanorna
              i vårt land. De motioner som behandlas i det betänkande som diskuteras
              i dag tar upp många olika förslag på åtgärder som man kan vidta.
              Bland annat finns förslaget att man från Sveriges sida skulle
              arbeta för att få en miniminivå när det gäller alkohol som ska
              gälla hela EU. Den ska naturligtvis ligga så högt som möjligt
              utifrån vår skattenivå. Det finns också förslag på att vi på olika
              sätt skulle arbeta för att få en lägre nivå för vilka volymer
              man får ta med sig in i landet. Det är framför allt den sidan
              som jag tycker är viktig.
            </seg>
            <seg n="56ec0a34">
              Där vill jag bara göra ett påpekande, eftersom det lästes upp
              ett tidningscitat från talarstolen. Det var alltså inte talaren
              som sade det utan det var tidningen som påstod att kd var det
              enda parti som driver kravet på en lägre införselnivå. Det är
              inte sant. Den linjen har Miljöpartiet drivit mycket tydligt.
              Vi står också på den sidan. Vi tycker att Sverige kan införa det
              ensidigt, och vi tycker att vi ska ha råd att ta den striden.
              Vi tycker alltså inte att vi har råd att offra ett antal tusen
              människor i landet under de år det tar att arbeta för att komma
              dit, utan vi måste göra det nu. Folk drabbas varje år av den här
              höga nivån på alkoholkonsumtionen.
            </seg>
            <seg n="d516888e">
              Jag är ganska ny här i riksdagen, men jag ställde frågan i socialutskottet
              i höstas, när jag började där, om det var så att vi i socialutskottet
              möjligen skulle kunna få yttra oss över alkoholskattefrågorna.
              Då fick jag till svar att det antagligen borde bli på det sättet.
              Nu har det inte varit så. Vi har inte yttrat oss över de motioner
              som handlar om det här. Och socialutskottet har faktiskt ansvar
              för det som praktiskt händer ute i samhället. Konsekvenserna är
              alltså vårt ansvarsområde.
            </seg>
            <seg n="fd19598a">
              Jag tycker att det är ganska märkligt. Jag tänker bara utifrån
              min erfarenhet som kommunalpolitiker. Hade motioner behandlats
              på det här sättet i min hemkommun hade vi återremitterat dem till
              skatteutskottet med motiveringen att de rimligtvis borde höra
              med andra relevanta kamrater så att säga, till exempel efterhöra
              socialutskottets synpunkter, innan man tar upp dem till behandling.
              Jag tycker att det är precis så man borde ha gjort. Jag tycker
              alltså att man egentligen borde göra det redan nu.
            </seg>
          </u>
          <note n="970ecb53">
            Jag yrkar bifall till motion So431. Dessutom delar jag synpunkterna
            i flera av reservationerna, så jag yrkar också bifall till reservationerna
            4 och 6.
          </note>
          <note n="ebca75ec">
            Överläggningen var härmed avslutad.
          </note>
          <note n="a9e30c11">
            15 § Godkännande av rambeslut om verkställighet av förverkandebeslut
          </note>
          <note n="5e7962d4">
            Föredrogs
          </note>
          <note type="speaker" n="c16ef7ef">
            Anf. 182 BEATRICE ASK (m):
          </note>
          <u who="Q297850" xml:id="i-d2acbbfdd4c780b5-0" n="c0afb44e">
            <seg n="b1c1d882">
              Herr talman! Jag börjar med att yrka bifall till den moderata
              reservationen i betänkandet.
            </seg>
            <seg n="8806aadd">
              Regeringen föreslår i det här ärendet att riksdagen ska godkänna
              ett utkast till rambeslut om tillämpning av principen om ömsesidigt
              erkännande av beslut om förverkande. I huvudsak handlar det om
              att ett beslut om förverkande i en annan medlemsstat ska verkställas
              i Sverige, om egendom eller bevismaterial finns här, utan att
              vi gör någon ny prövning.
            </seg>
            <seg n="913497c3">
              Frågan är en uppföljning bland annat av tidigare rambeslut om
              förverkande på grund av brott. Det förra beslutet innebar att
              EU:s medlemsstater ska se till att det enligt respektive lands
              lagar är möjligt att helt eller delvis förverka vinning och hjälpmedel
              som härrör från alla typer av brott som kan leda till fängelse
              i mer än ett år. Dessutom ska man se till att det blir möjligt
              att i samband med att någon döms för vissa särskilt grova brott
              även förverka vinning som den dömde har skaffat sig genom andra
              brott än de brott som han just då döms för.
            </seg>
            <seg n="7056af4c">
              Dagens ärende handlar alltså om att verkställa just sådana beslut
              som fattats i en annan stat. Ett genomförande av beslutet förutsätter
              omfattande lagändringar i vår lagstiftning, liksom tidigare rambeslut
              har gjort när det gäller förverkande.
            </seg>
            <seg n="3ab46eb6">
              Trots att ingreppen i svensk lagstiftning kan bedömas som rätt
              långtgående har regeringen varken när det har gällt tidigare beslut
              eller när det gäller det som riksdagen i dag behandlar lagt fram
              förslag till lagändringar. Det är, för att tala klartext, skrämmande.
              Utan lagändringar kan vi rimligen inte heller leva upp till det
              vi avtalat om att vi ska göra.
            </seg>
            <seg n="182d133a">
              Vi moderater är engagerade i ett gemensamt europeiskt arbete
              mot grov organiserad brottslighet. Ambitionerna med rambeslutet
              ligger helt i linje med vad vi tycker att man ska göra. Vi konstaterar
              också att förslaget på andra sätt verkar rimligt. Det gällde för
              övrigt också propositionen om förverkande som vi hanterade förra
              hösten.
            </seg>
            <seg n="aba7c7aa">
              Men, och det är poängen med vår reservation, vi anser att riksdagen
              innan vi överlåter besluten till andra ska veta och kunna bedöma
              konsekvenserna i den svenska lagstiftningen. Rättsordningarna
              i våra länder är olika, och det finns goda skäl att begrunda hur
              beslut i praktiken kommer att verka om vi inte vill skapa nya
              bekymmer. Förverkande handlar faktiskt om ingripande mot enskilda
              människor, och vi har ett ansvar för att inte generellt bara leva
              efter devisen att ändamålen helgar medlen. Att kriminella inte
              ska kunna leva i lyx eller planera nya brott med medel som man
              har skaffat sig genom kriminalitet är otroligt viktigt, men rättssäkerhet
              är också viktig. Här har vi ett stort ansvar i riksdagen och som
              en del av EU.
            </seg>
            <seg n="1428e3c4">
              Regeringen har på sitt sammanträde i dag, onsdag, fattat beslut
              om en proposition som är helgläsning för alla som nu tror att
              de ska åka hem och fira påsk. Det är 361 sidor komplicerade lagförändringar
              som delvis, inte fullt ut, är konsekvenser av ett tidigare rambeslut
              om förverkande som vi fattade.
            </seg>
            <seg n="81dfcb62">
              Vi hade ingen aning om de konsekvenserna när riksdagen fattade
              beslut och band riksdagen för att genomföra huvuddelen av det
              som ligger i det här ärendet. Det säger lite grann om den principiella
              inställning som vi moderater har.
            </seg>
            <seg n="b8d7f3df">
              Vi moderater tycker att vi riksdagsledamöter åtminstone ska ha
              gått igenom och ha ett hum om vad lagarna som gäller i Sverige
              handlar om och vilka förändringar som är nödvändiga innan vi skickar
              justitieministern och andra till Bryssel för att bestämma vad
              vi ska vara tvingade att göra.
            </seg>
            <seg n="6296ff88">
              Det här är ett typexempel på hur det blir hela tiden. Det här
              förslaget kom för en och en halv timme sedan. Jag har inte haft
              möjlighet att gå igenom i vilken uträckning det kan röra dagens
              ärende. Såvitt jag kunnat utröna genom ett antal telefonsamtal
              är det inget i dagens ärende som påverkas av propositionen.
            </seg>
            <seg n="ca990275">
              Det här är en arbetsordning som jag inte tycker är tillfyllest
              för riksdagen när det gäller att stifta lag.
            </seg>
            <seg n="053878c8">
              Regeringen och Socialdemokraterna brukar alltid i den här kammaren
              göra EU skyldigt för den märkliga beslutsordning som vi har sett
              så många exempel på. Men i det här ärendet är det inte möjligt.
              Det datum när medlemsstaterna ska ha genomfört bestämmelserna
              är inte bestämt. Det verkar inte vara jättebråttom. Dessutom är
              det sex år sedan Förverkandeutredningen lade fram sitt betänkande.
            </seg>
            <seg n="1c5f3eb7">
              Det har funnits oceaner av tid att plocka fram konsekvensunderlag
              för de beslut som ska fattas. Vi ser här att det till slut bara
              tog några månader innan man lyckades pressa fram det dokument
              jag håller i min hand. Varför inte försöka att göra saker i rätt
              ordning?
            </seg>
            <seg n="7db00e69">
              Vi moderater kommer att avstå från själva beslutet om propositionen.
              Det gör vi inte därför att vi tycker att det innehållsmässigt
              är fel. Vi gör det därför att vi inte har fått 360 sidor om vilka
              konsekvenser det har.
            </seg>
            <seg n="8337e213">
              Riksdagens huvuduppgift är att stifta lag. Vi kommer att avstå
              därför att vi inte tycker att det är en rimlig ordning. Däremot
              yrkar vi naturligtvis bifall, som jag redan har sagt, till den
              reservation vi har.
            </seg>
            <seg n="be0ea0a6">
              Vi tycker att vi måste skärpa det hela. Jag vet precis vilken
              debatt vi skulle ha haft om inte alla hade tåg att passa. Justitieutskottet
              och många andra har i olika ordning sagt att man kan ha den arbetsformen.
            </seg>
            <seg n="48885f9e">
              För en gångs skull behöver vi kanske inte debattera det så mycket.
              Fundera lite grann på om det är rimligt. Jag hade ingen aning
              om vad som stod i detta dokument när ärendet behandlades i riksdagen
              förra gången. Nu är det likadant.
            </seg>
            <seg n="59210acd">
              Det finns konsekvenser av det rambeslut som ligger på vårt bord
              i dag. Men vi vet inte vad det innehåller. När konsekvenserna
              kommer att vara klarlagda står skrivet i stjärnorna. Regeringen
              är allt tydligare med att berätta om svårigheterna och varför
              man inte har kommit fram med ett underlag.
            </seg>
            <seg n="d8f3eca0">
              Det är väl bra att man berättar om svårigheterna. Men vi drar
              helt olika slutsatser. Det gör att vi moderater har en reservation
              i ärendet.
            </seg>
          </u>
          <note type="speaker" n="af429398">
            Anf. 183 JOE FRANS (s):
          </note>
          <u who="Q5859394" xml:id="i-fe90f18dc15071eb-0" n="9747a808">
            <seg n="2f63626f">
              Herr talman! Av omsorg om mina ärade kolleger och kammarens anställda
              har jag tänkt att fatta mig kort. Jag yrkar bifall till förslagen
              i propositionen och avslag på motionerna. I övrigt har jag nästan
              ingenting att tillägga.
            </seg>
            <seg n="15097d37">
              Herr talman! Låt mig ändå av respekt för motionären säga följande.
            </seg>
            <seg n="3d98dc67">
              Syftet med rambeslutet är att stärka samarbetet i Europa för
              erkännande och verkställighet av beslut om förverkande mellan
              myndigheter när egendom förklarats förverkad i en medlemsstat
              men finns i en annan medlemsstat.
            </seg>
            <seg n="2748ea39">
              Tanken är att ingen fysisk eller juridisk person vars egendom
              har förverkats ska kunna komma undan verkställighet av förverkande
              inom EU genom att gömma vinsten någon annanstans. Ett beslut om
              förverkande i en medlemsstat ska alltså i princip gälla i annan
              medlemsstat i hela Europa utan att något nytt förverkandebeslut
              ska behöva fattas.
            </seg>
            <seg n="91306fdf">
              Bakgrunden är alltså att hjälpmedel som används vid alla brott
              med mer än ett års fängelse i straffskalan ska kunna förverkas
              i hela Europa inom de länder som tillhör EU och Europarådet. Det
              gäller vinster från alla brott med mer än ett års fängelse i straffskalan.
            </seg>
            <seg n="2a5b4bf2">
              Sverige har redan mycket omfattande förverkandereglering. Som
              vi vet fungerar det. Men för att vi fullt ut ska kunna leva upp
              till våra åtaganden krävs det vissa lagändringar. Om det är utskottet
              enigt.
            </seg>
            <seg n="615d653b">
              Utskottet är överens om att regeringens förslag är bra. Det går
              ut på att göra förändringar som tydliggör lagen bland annat på
              så sätt att avkastning från brottsutbytet ska kunna förverkas
              oavsett var bytet finns inom Europa. Vidare gör nyordningen att
              exempelvis en bil som en tjuv har köpt med medel han stulit kan
              förverkas.
            </seg>
            <seg n="2c967e4a">
              Ändringen gör det möjligt att förverka vinster som uppstår när
              brottsutbyte investeras i en annan verksamhet, exempelvis utdelning
              från aktier eller liknande. Det kan vara utdelning från aktier
              som man har köpt med narkotikapengar. Det är inte mer än rätt
              att det förverkas.
            </seg>
            <seg n="57a8444b">
              Brottsbalkens bestämmelser om förverkande av utbyte av brott
              och hjälpmedel vid brott ska enligt förslaget gälla för alla brott
              med mer än ett års fängelse. Det är en rimlig utgångspunkt.
            </seg>
            <seg n="f96de9fd">
              Herr talman! För varje lag finns naturligtvis ett undantag. I
              det här fallet görs undantag för utbyte från skattebrott, eftersom
              det i stället blir föremål för taxering.
            </seg>
            <seg n="18be634c">
              Vi i Sverige går lite längre än det som krävs av oss. Vi gör
              det möjligt att genom bestämmelser i vapenlagen och abortlagen
              se till att exempelvis inkomster från otillåten vapenförsäljning
              och illegal abort ska kunna förverkas.
            </seg>
            <seg n="2cac1aef">
              Det föreslås diverse utvidgningar och förändringar av befintliga
              förverkandebestämmelser för att lagstiftningen ska bli konsekvent
              och det ska bli tydligt. I många lagar exempelvis i jaktlagen,
              fiskelagen, utlänningslagen, lotterilagen och insiderlagstiftningen
              finns det förverkandebestämmelser som bara avser vissa brott eller
              är begränsade till vissa hjälpmedel eller visst särskilt utpekat
              utbyte. Genom de ändringar som föreslås blir dessa bestämmelser
              heltäckande så att Sverige uppfyller sina internationella åtaganden.
            </seg>
            <seg n="10688fa0">
              Att ta emot ersättning för att täcka kostnader i samband med
              brott kan också innebära att man gör sig skyldig till straffbar
              förberedelse till brott. Enligt brottsbalken ska sådan ersättning
              förverkas när det gäller brott enligt brottsbalken.
            </seg>
            <seg n="c15539ef">
              I princip är alla överens om att allt vi gör är bra. Det gäller
              också alkoholdrycker och människosmuggling. Här menar jag att
              det är viktigt att vi är skyndsamma och hjälper till.
            </seg>
            <seg n="63df9c0b">
              Även när det gäller immaterialrätten föreslås att bestämmelserna
              om förverkande införs i respektive lag för att sanktionssystemet
              på det området ska vara lättöverskådligt. Möjligheter ska skapas
              när det gäller exempelvis varumärkesförfalskning. Det gäller kläder
              som utan tillåtelse har försetts med ett visst märke eller när
              man köper en Rolex som är kopierad. Då ska man kunna förverka
              det. Allt detta är bra saker. Det finns också möjlighet för enskilda
              polismän att fatta beslut om att förverka alkohol av ringa värde
              på plats.
            </seg>
            <seg n="b3e42e7b">
              Det är min uppfattning att utskottet är helt överens. Det finns
              egentligen ingenting att orda om.
            </seg>
            <seg n="f699c8d1">
              Den motion som har väckts av mer eller mindre rituella skäl,
              för att inte säga av sakrala partipolitiska skäl, handlar om följdlagstiftning.
              Det är i och för sig en principiell invändning som vi har vant
              oss vid. Det är en invändning som jag har en viss intellektuell
              förståelse för och som man kan ha en viss sympati för.
            </seg>
            <seg n="479ca253">
              Herr talman! Politik handlar ibland om att göra avvägningar mellan
              olika intressen. I det här fallet gäller det möjlighet att hjälpa
              till på ett konstitutionellt godtagbart sätt för att kunna effektivt
              bekämpa brottslighet inom hela Europa och det principiella att
              alltid presentera följdlagstiftning.
            </seg>
            <seg n="cc9cd7f8">
              Jag tycker att det just i det här enskilda fallet är helt riktigt
              att prioritera effektiv brottsbekämpning framför den andra principen,
              som i och för sig till och med kan motverka syftet med rambeslutsinstitutet.
              Jag har alltså en viss empati för motionen, men just i det här
              fallet tycker jag så här.
            </seg>
            <seg n="2c223778">
              När det gäller det här med 300 sidor följdlagstiftning, som kom
              i dag, kan man i det protokoll som vi hade läsa att det beskrevs
              att detta kommer och vilka saker som skulle stå där.
            </seg>
            <seg n="985bec85">
              Det finns alltså väldigt mycket att säga, men av omsorg och omtanke
              om mina ärade kolleger och kammarens anställda avstår jag från
              ytterligare utläggningar. Jag yrkar bifall till förslaget i betänkandet
              och avslag på motionerna.
            </seg>
          </u>
          <note type="speaker" n="6b5c52b3">
            Anf. 184 BEATRICE ASK (m) replik:
          </note>
          <u who="Q297850" xml:id="i-d2acbbfdd4c780b5-1" n="c0afb44e">
            <seg n="95cf2fc6">
              Herr talman! Jag blir lite bekymrad över den här inställningen
              att man tror att man är så effektiv om man fattar rambeslut när
              man inte genomför den nationella lagstiftningen. Det verkar ju
              som om det är viktigare för Socialdemokraterna att åka till Bryssel
              och vara överens än att de facto kunna genomföra det som man tycker
              är väsentligt att göra. Det är det som är problemet.
            </seg>
            <seg n="a1be83cd">
              Vi får ju ingenting gjort av de här fina överenskommelserna med
              mindre än att vi har lagar som fungerar i Sverige. När man har
              gammal lagstiftning och avtal hit och dit blir det väldigt rörigt.
              Risken är att det också blir väldigt ineffektivt.
            </seg>
            <seg n="eb6b8f2d">
              Nu fick vi veta här i Joe Frans anförande att det gäller fiskelagen
              och allt möjligt och att det har nämnts i propositionen. Ja, det
              har nämnts ! Men nu får vi, långt i efterhand, reda på vilka förändringar
              som ska göras. Jag tror att det hade varit en fördel att få veta
              det innan. Vi vet alltså inte vilka följdändringar som dagens
              beslut leder till, mer än att det finns en allmän beskrivning
              av dem.
            </seg>
            <seg n="d93d2b4a">
              För mig räcker det inte med en allmän beskrivning av vilken lag
              man ska in och peta i. Jag vet att mitt riksdagsledamotskap handlar
              om att lagen ska bli korrekt. Jag måste förstå innehållet och
              sätta mig in i det och bestämma mig för hållningen. Här tycker
              jag att man har anledning att vara kritisk.
            </seg>
            <seg n="1c3c6282">
              Jag har en fråga. Vet Joe Frans när vi får nästa promemoria den
              som nu följer upp det beslut som ni vill att riksdagen ska fatta
              i dag? När kommer den propositionen med underlag? När kommer vi
              att få veta vad det egentligen är som vi ska besluta om i dag
              eller vad andra tänker besluta om?
            </seg>
          </u>
          <note type="speaker" n="5312b2ae">
            Anf. 185 JOE FRANS (s) replik:
          </note>
          <u who="Q5859394" xml:id="i-fe90f18dc15071eb-1" n="9747a808">
            <seg n="6d726c25">
              Herr talman! Den här debatten har vi fört varje gång det här
              med rambeslut kommit upp. Jag har sagt att jag har viss förståelse
              för det. Beatrice Ask lät lite indignerad. Men jag tycker inte
              att det här är så allvarligt. Jag förstår att du måste göra det
              av rituella skäl, för dina partikamraters skull. Men saken är
              den att det är beskrivet ganska ingående i propositionen vilka
              lagar som eventuellt kan komma att beröras. Också i den proposition
              som fanns tidigare finns det mycket riktigt en beskrivning av
              vilka lagar som skulle kunna komma att beröras. När du jämför
              då och nu kan du se en viss överensstämmelse.
            </seg>
            <seg n="b71eef66">
              Man gör olika avvägningar. Det har visat sig att de tidsramar
              som gäller för antagande av ett rambeslut och ett traditionellt
              remissförfarande ibland kan stå mot varandra. Det innebär att
              vi måste göra så här ibland. Jag tycker inte att det alltid är
              godtagbart, men i det här fallet tycker jag det.
            </seg>
          </u>
          <note type="speaker" n="ff41fb0e">
            Anf. 186 BEATRICE ASK (m) replik:
          </note>
          <u who="Q297850" xml:id="i-d2acbbfdd4c780b5-2" n="c0afb44e">
            <seg n="6f6b36f1">
              Herr talman! Det är ingen ritual för mig. Jag är faktiskt en
              övertygad demokrat, med en demokratisyn som gör att jag tar allvarligt
              på riksdagens uppgift att stifta lag.
            </seg>
            <seg n="5c85b6e6">
              Jag begriper inte varför man inte ska ha ett gediget underlag.
              Jag blir lika upprörd varje gång om du så väcker mig fem på morgonen
              man inte får underlag. Det är verkligen ingen ritual som jag genomför,
              utan det är lika dumt varje gång.
            </seg>
            <seg n="dd9f68fa">
              Jag fick fortfarande inget svar på min fråga. Vet Socialdemokraterna
              vilka konsekvenserna blir av det beslut som vi fattar i dag för
              svensk lagstiftning? Har ni fått någon hint från departementet
              om när man avser att komma med något underlag som vi kan fatta
              beslut om?
            </seg>
          </u>
          <note type="speaker" n="e4bee0ac">
            Anf. 187 JOE FRANS (s) replik:
          </note>
          <u who="Q5859394" xml:id="i-fe90f18dc15071eb-2" n="9747a808">
            <seg n="73a08cfa">
              Herr talman! Jag gav en liten hint om vilka lagstiftningar som
              kan komma att beröras. Det är jaktlagen, fiskelagen, utlänningslagen,
              lotterilagen och insiderlagstiftningen. Annat som berörs är abortlagstiftningen,
              människosmuggling och så vidare. Det finns en beskrivning av vilka
              lagar som kan komma att beröras i propositionen.
            </seg>
            <seg n="d692e6f0">
              Du frågar om vi vet exakt när detta kommer. Jag kan svara att
              jag inte vet exakt på dagen när det kommer. Men det kommer så
              fort det är möjligt.
            </seg>
          </u>
          <note type="speaker" n="8fc2d717">
            Anf. 188 JOHAN PEHRSON (fp):
          </note>
          <u who="Q6039678" xml:id="i-98e6d3493bc7990a-0" n="92f85335" next="i-fe8a6e6e76a73eb2-0">
            <seg n="4c3fc29a">
              Herr talman! Vi ser nu rätt ofta i justitieutskottet effekten
              av principen om ömsesidigt erkännande inom EU för att vi ska kunna
              få det rättsliga samarbetet att fungera. Det är bra. I ett öppet
              Europa måste vi ha en lagstiftning som möter det som tyvärr också
              följer av öppna gränser, det vill säga gränslös kriminalitet.
            </seg>
            <seg n="0c25bf3c">
              Det är bra att vi får det här rambeslutet i sak, för vi måste
              komma fram vad gäller förverkanden. Men det här rambeslutet och
              de andra, herr talman, väcker hela tiden de frågor som finns av
              principiell invändning. Jag tycker att Beatrice Ask har en stor
              poäng när hon för fram de brister som finns i den här formen av
              lagstiftning. I riksdagen har vi blivit ganska omoderna i vårt
              sätt att möta detta.
            </seg>
            <seg n="b03c7fba">
              Det är inte särskilt lyckat med rambesluten i nuvarande form;
              så är det. Men det är en komplicerad lagstiftningsprocess i EU
              just nu, och det måste den här regeringen leva med. Det måste
              också nästa regering leva med, till dess att vi kan förändra detta.
              Jag är av uppfattningen att jag har mycket svårt att se att Socialdemokraterna
              med någon sorts ovilja i regeringsställning försöker dölja eller
              förhala någonting när man lägger fram dessa rambeslut. Det är
              ett pressat läge på Justitiedepartementet, för det är väldigt
              många frågor som behandlas på EU-nivå när det gäller detta. Trots
              det finns det all anledning att för varje rambeslut för sig granska
              om man inte någon gång kunde komma fram med följdlagstiftningen,
              såsom Beatrice Ask argumenterar. Det här med förenklad remissrunda
              för att förstärka underlaget skulle man kunna utveckla mer, tycker
              jag. Där har Moderata samlingspartiet en bra poäng.
            </seg>
            <seg n="0fe77e91">
              Det är en inte helt lyckad kompromiss som vi lever med i dag,
              och det drabbar inte minst oss i justitieutskottet. Det rasar
              in rambeslut med en faslig takt.
            </seg>
            <seg n="0ea877c0">
              Det väcker också hela tiden tanken att det är sorgligt att se
              att man går så hårt fram med bara de verkställande och lagstiftande
              åtgärderna. Vi har väldigt lite när det gäller rambeslut på rättssäkerhetsgarantier.
              Folkpartiet liberalerna krävde för ett par år sedan att vi i justitieutskottet
              skulle lyfta upp frågan om att vi måste snabba på detta med rättssäkerhetsgaranti.
              Det är ju viktigt att vi inser att det här och där i Europa till
              och med i Sverige någon gång finns frågetecken om vilken kraft
              och vilket skydd människor har.
            </seg>
            <seg n="e3a62f59">
              Men vi lever i den värld som vi har nu, och då har vi rambeslut
              att ta hänsyn till. Jag tycker, herr talman, att det arbete som
              talmannen driver med att försöka få in EU-frågorna i riksdagen
              på ett bättre sätt måste intensifieras. Det kan gälla till exempel
              särskilda debatter, som vi i dagarna har diskuterat i justitieutskottet.
              Det gäller också frågan om EU-nämndens ställning. Jag tycker att
              de här frågorna ska avgöras i justitieutskottet. De är komplicerade
              nog för oss, men det är ännu svårare att sitta som något slags
              superriksdagsledamot i EU-nämnden och kunna detta och även alla
              andra sakområden. Det säger sig självt att det inte är någon bra
              demokratisk förankring för denna regering, nästa regering och
              regeringar som kommer. Detta måste ändras, och det sitter vi på
              själva oavsett vad som händer med konstitution och så vidare.
              Det är bara att vi bestämmer oss, och det brådskar, herr talman!
            </seg>
            <seg n="740238fa">
              Jag går nu över till sakfrågan. Med tanke på den utveckling av
              organiserad brottslighet som vi ser är det helt nödvändigt att
              vi kommer åt med förverkanden. Precis som någon sade här tidigare
              jag tror att det var Beatrice Ask igen har Förverkandeutredningen
              pekat på en rad områden där vi måste ta tuffare tag. Det är helt
              nödvändigt med utökat förverkande. Vill vi komma åt människohandel,
              narkotikahandel och grov ekonomisk brottslighet måste vi vidta
              åtgärder som möter detta. Gör vi inte det i Sverige, med möjligheter
              till utökat förverkande, riskerar vi att få se en ökning av den
              här typen av brottslighet.
            </seg>
            <seg n="51371229">
              När man är oroad och försöker väga rättssäkerhet mot rättstrygghet
              måste man veta om att det inte alltid är ett nollsummespel. Så
              länge vi inte vidtar åtgärder för att komma åt de pengar som är
              drivkraften för dem som handlar med knark och dem som handlar
              med unga flickor som våldtas på bordeller till och med i Helsingfors
              kommer det att fortsätta. Det är pengarna som driver dessa cyniska,
              kriminella människor.
            </seg>
            <seg n="1945dba3">
              Jag hoppas också att detta leder till att det kommer fram en
              rejäl förverkandelagstiftning som uppfyller rambeslutet men gärna
              går längre. Vi måste bestämma oss om vi vill komma åt den grova
              organiserade brottsligheten. Vi kan välja att inte göra det, men
              då får det katastrofala följder för många människor.
            </seg>
          </u>
          <note n="ebca75ec">
            Överläggningen var härmed avslutad.
          </note>
          <note n="4c2fc43a">
            16 § Sammansättningen i Högsta domstolen
          </note>
          <note n="5e7962d4">
            Föredrogs
          </note>
          <note n="504c8bad">
            Talmannen konstaterade att ingen talare var anmäld.
          </note>
          <note n="ce30184d">
            17 § Beslut om ärenden som slutdebatterats vid dagens sammanträde
          </note>
          <note n="d66ff702">
            Punkt 1
          </note>
          <note n="ff84d8f9">
            Punkt 4
          </note>
          <note n="64a493ea">
            Punkt 9
          </note>
          <note n="0ac7ebdd">
            Punkt 10
          </note>
          <note n="bf780475">
            Punkt 14
          </note>
          <note n="8ebea758">
            Övriga punkter
          </note>
          <note n="dbae1184">
            Punkt 2
          </note>
          <note n="51ed9419">
            Punkt 5
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="dbae1184">
            Punkt 2
          </note>
          <note n="fcc44701">
            Punkt 8
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="bcd83668">
            Punkt 3
          </note>
          <note n="327c066c">
            Punkt 12
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="dbae1184">
            Punkt 2
          </note>
          <note n="d1cfc82c">
            Punkt 13
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="fcc44701">
            Punkt 8
          </note>
          <note n="0ac7ebdd">
            Punkt 10
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="ff84d8f9">
            Punkt 4
          </note>
          <note n="51ed9419">
            Punkt 5
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="bcd83668">
            Punkt 3
          </note>
          <note n="8ebea758">
            Övriga punkter
          </note>
          <note n="d66ff702">
            Punkt 1
          </note>
          <note n="dbae1184">
            Punkt 2
          </note>
          <note n="41afd573">
            18 § Bordläggning
          </note>
          <note n="a08a72c1">
            Anmäldes och bordlades
          </note>
          <note n="7e9096aa">
            19 § Anmälan om interpellation
          </note>
          <note n="4431de0a">
            Anmäldes att följande interpellation framställts
          </note>
          <note n="72b88627">
            den 23 mars
          </note>
          <note n="5830e128">
            Gudrun Schyman
          </note>
          <note n="3f36eee5">
            Interpellationen redovisas i bilaga som fogats till riksdagens
            snabbprotokoll tisdagen den 5 april.
          </note>
          <note n="c4ea9c15">
            20 § Anmälan om frågor för skriftliga svar
          </note>
          <note n="1a6eb8c8">
            Anmäldes att följande frågor för skriftliga svar framställts
          </note>
          <note n="72b88627">
            den 23 mars
          </note>
          <note n="c45f4edd">
            Ulf Sjösten
          </note>
          <note n="1464c059">
            Ulrik Lindgren
          </note>
          <note n="f7b99624">
            Bo Bernhardsson
          </note>
          <note n="62b1210c">
            Gustav Fridolin
          </note>
          <note n="5270f4b5">
            Yilmaz Kerimo
          </note>
          <note n="a3372588">
            Mona Jönsson
          </note>
          <note n="42f832e4">
            Rosita Runegrund
          </note>
          <note n="81801cfd">
            Rolf Gunnarsson
          </note>
          <note n="861b24ab">
            Lena Adelsohn Liljeroth
          </note>
          <note n="81801cfd">
            Rolf Gunnarsson
          </note>
          <note n="cb55801a">
            Tina Acketoft
          </note>
          <note n="835c1f1e">
            Frågorna redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="043c2b34">
            21 § Anmälan om skriftliga svar på frågor
          </note>
          <note n="7aad9ad1">
            Anmäldes att skriftliga svar på följande frågor inkommit
          </note>
          <note n="72b88627">
            den 23 mars
          </note>
          <note n="e4f46485">
            Nils Fredrik Aurelius
          </note>
          <note n="64f7f4a3">
            Henrik S Järrel
          </note>
          <note n="7d246e56">
            Tuve Skånberg
          </note>
          <note n="c3a65d97">
            Mona Berglund Nilsson
          </note>
          <note n="161bde0e">
            Margareta Pålsson
          </note>
          <note n="32118a56">
            Anna Lilliehöök
          </note>
          <u who="Q6039678" xml:id="i-fe8a6e6e76a73eb2-0" n="92f85335" prev="i-98e6d3493bc7990a-0">
            <seg n="5d35a8b6">
              Torsten Lindström
            </seg>
            <seg n="5d35a8b6">
              Torsten Lindström
            </seg>
            <seg n="4c83e764">
              Luciano Astudillo
            </seg>
            <seg n="fa39480d">
              Torkild Strandberg
            </seg>
          </u>
          <note n="5c09df39">
            Anita Brodén
          </note>
          <note n="0a448a28">
            Conny Fogelström
          </note>
          <note n="6df2ebeb">
            Hans Backman
          </note>
          <note n="088cb9ac">
            Jeppe Johnsson
          </note>
          <note n="6df2ebeb">
            Hans Backman
          </note>
          <note n="5c09df39">
            Anita Brodén
          </note>
          <note n="5c09df39">
            Anita Brodén
          </note>
          <note n="cd4fe411">
            Solveig Hellquist
          </note>
          <note n="f05d7333">
            Dan Kihlström
          </note>
          <note n="62b1210c">
            Gustav Fridolin
          </note>
          <note n="861b24ab">
            Lena Adelsohn Liljeroth
          </note>
          <note n="dcda3588">
            Helena Bargholtz
          </note>
          <note n="dcda3588">
            Helena Bargholtz
          </note>
          <note n="dcda3588">
            Helena Bargholtz
          </note>
          <note n="957664af">
            Åsa Domeij
          </note>
          <note n="26625e13">
            Lennart Fremling
          </note>
          <note n="b29bd85f">
            Harald Nordlund
          </note>
          <note n="e4f46485">
            Nils Fredrik Aurelius
          </note>
          <note n="e4f46485">
            Nils Fredrik Aurelius
          </note>
          <note n="f3526797">
            Owe Hellberg
          </note>
          <note n="1464c059">
            Ulrik Lindgren
          </note>
          <note n="6f84f581">
            Claes Västerteg
          </note>
          <note n="903540d4">
            Gunilla Tjernberg
          </note>
          <note n="71e58ef9">
            Annelie Enochson
          </note>
          <note n="f178779e">
            Bengt-Anders Johansson
          </note>
          <note n="62afb2c5">
            Staffan Danielsson
          </note>
          <note n="c5a74297">
            Marie Wahlgren
          </note>
          <note n="cb55801a">
            Tina Acketoft
          </note>
          <note n="9780c83c">
            Inger Davidson
          </note>
          <note n="62b1210c">
            Gustav Fridolin
          </note>
          <note n="d8cc3a4a">
            Axel Darvik
          </note>
          <note n="cb55801a">
            Tina Acketoft
          </note>
          <note n="96e0ea50">
            Anne Marie Brodén
          </note>
          <note n="96e0ea50">
            Anne Marie Brodén
          </note>
          <note n="2be5829b">
            Karin Granbom
          </note>
          <note n="e10f792d">
            Carl B Hamilton
          </note>
          <note n="24a20e68">
            Ewa Björling
          </note>
          <note n="4cbae774">
            Linnéa Darell
          </note>
          <note n="21a71f73">
            Inger René
          </note>
          <note n="51f76fa0">
            Anita Sidén
          </note>
          <note n="51f76fa0">
            Anita Sidén
          </note>
          <note n="4cbae774">
            Linnéa Darell
          </note>
          <note n="81801cfd">
            Rolf Gunnarsson
          </note>
          <note n="4e0ced4c">
            Margareta Sandgren
          </note>
          <note n="4bac4b5c">
            Svaren redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="33929cc2">
            22 § Kammaren åtskildes kl. 19.11.
          </note>
          <note n="ba9d13d1">
            Förhandlingarna leddes
          </note>
          <note n="5f355a9b">
            /Monica Gustafson
          </note>
        </div>
      </body>
    </text>
  </TEI>
</teiCorpus>
