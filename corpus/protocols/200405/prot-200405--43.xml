<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--43</head>
          <docDate when="2004-12-03">2004-12-03</docDate>
        </div>
      </front>
      <body>
        <div>
          <note n="ee721658">
            ﻿
          </note>
          <note n="7e842b85">
            Riksdagens protokoll
          </note>
          <note n="187c01e3">
            2004/05:43
          </note>
          <note type="date" n="37158620">
            Fredagen den 3 december
          </note>
          <note n="cfa7d2a1">
            Kl. 09:00 - 12:19
          </note>
          <note n="e1517d07">
            1 § Anmälan om fördröjda svar på interpellationer
          </note>
          <note n="5a3fd232">
            Till riksdagen hade inkommit följande skrivelser:
          </note>
          <note n="909261fe">
            Interpellation 2004/05:161
          </note>
          <note n="a6fcfa1e">
            Interpellation 2004/05:161 av Kenneth Lantz (kd) om de sämst
            ställda pensionärernas situation
          </note>
          <note n="22ee2352">
            Interpellationen kommer att besvaras tisdag den 14 december 2004.
          </note>
          <note n="9389757d">
            Skälet till dröjsmålet är sedan tidigare inbokade engagemang.
          </note>
          <note n="6a202b7e">
            Erna Zelmin
          </note>
          <note n="ba0ed6cb">
            Interpellation 2004/05:197
          </note>
          <note n="b97f214e">
            Interpellation 2004/05:197 av Torsten Lindström (kd) om ekonomisk
            trygghet under graviditeten
          </note>
          <note n="22ee2352">
            Interpellationen kommer att besvaras tisdag den 14 december 2004.
          </note>
          <note n="9389757d">
            Skälet till dröjsmålet är sedan tidigare inbokade engagemang.
          </note>
          <note n="6a202b7e">
            Erna Zelmin
          </note>
          <note n="1bdb154e">
            Interpellation 2004/05:203
          </note>
          <note n="d5f93010">
            Interpellation 2004/05:203 av Inger Lundberg (s) om tillämpningen
            av sjukförsäkringen
          </note>
          <note n="c9c727d3">
            Interpellationen kommer att besvaras tisdagen den 18 januari
            2005.
          </note>
          <note n="9389757d">
            Skälet till dröjsmålet är sedan tidigare inbokade engagemang.
          </note>
          <note n="6a202b7e">
            Erna Zelmin
          </note>
          <note n="316b3601">
            Interpellation 2004/05:204
          </note>
          <note n="e0cdfd8c">
            Interpellation 2004/05:204 av Erik Ullenhag (fp) om cancersjukas
            sjukpenning
          </note>
          <note n="1b934e8f">
            Interpellationen kommer att besvaras tisdag den 18 januari 2005.
          </note>
          <note n="9389757d">
            Skälet till dröjsmålet är sedan tidigare inbokade engagemang.
          </note>
          <note n="6a202b7e">
            Erna Zelmin
          </note>
          <note n="46224214">
            Interpellation 2004/05:217
          </note>
          <note n="af9346d8">
            Interpellation 2004/05:217 av Ana Maria Narti (fp) om den svenska
            minoritetspolitiken
          </note>
          <note n="3c27b795">
            Interpellationen kommer att besvaras fredagen den 17 december
            2004.
          </note>
          <note n="83f6c166">
            Skälet till dröjsmålet är att interpellationsstunderna den 10
            och 14 december redan var fulltecknade.
          </note>
          <note n="0b96990c">
            Jens Orback
          </note>
          <note n="56993711">
            Interpellation 2004/05:221
          </note>
          <note n="9728d283">
            Interpellation 2004/05:221 av Sven Brus (kd) om intyg om sjukhistorik
          </note>
          <note n="c9c727d3">
            Interpellationen kommer att besvaras tisdagen den 18 januari
            2005.
          </note>
          <note n="9389757d">
            Skälet till dröjsmålet är sedan tidigare inbokade engagemang.
          </note>
          <note n="6a202b7e">
            Erna Zelmin
          </note>
          <note n="3f6003e4">
            Interpellation 2004/05:237
          </note>
          <note n="68817520">
            Interpellation 2004/05:237 av Annika Qarlsson (c) om stöd till
            kvinnors organisering
          </note>
          <note n="3c27b795">
            Interpellationen kommer att besvaras fredagen den 17 december
            2004.
          </note>
          <note n="83f6c166">
            Skälet till dröjsmålet är att interpellationsstunderna den 10
            och 14 december redan var fulltecknade.
          </note>
          <note n="0b96990c">
            Jens Orback
          </note>
          <note n="9eb9b54f">
            2 § Svar på interpellation 2004/05:207 om strandskydd
          </note>
          <note type="speaker" n="e4cfb4c4">
            Anf. 1 Statsrådet LENA SOMMESTAD (s):
          </note>
          <u who="lena_sommestad_miljominister_w" xml:id="i-3352d5962307eb91-0" n="5cd4de5d">
            <seg n="7e06ef13">
              Herr talman! Bengt-Anders Johansson har frågat mig vilka åtgärder
              jag avser att vidta för att åstadkomma dels strandskyddsregler
              som är flexibla nog för att kunna anpassas till de olika betingelser
              som råder i olika delar av Sverige, dels att en större del av
              beslutandet i strandskyddsfrågor kan fattas lokalt och slutligen
              för att möjliggöra att Entreprenörsregionen kan bli försöksområde
              för mer flexibla regler för strandskydd.
            </seg>
            <seg n="38ebd3a9">
              Syftet med strandskyddet är att trygga förutsättningarna för
              allmänhetens friluftsliv och att bevara goda livsvillkor på land
              och i vatten för djur- och växtlivet, eftersom stränder generellt
              sett har ett särskilt värde i den svenska naturen. Strandnära
              lägen betingar i dag dessutom tveklöst ett högt pris. Regeringens
              ambition är att åstadkomma ändamålsenliga bestämmelser med utgångspunkt
              i ett generellt strandskydd.
            </seg>
            <seg n="7226d19e">
              Det finns otvivelaktigt stora regionala skillnader vad avser
              tillgång och efterfrågan på stränder, och det kan finnas skäl
              att beakta detta i den fortsatta hanteringen av strandskyddslagstiftningen.
              Som jag tidigare har påpekat tror jag dock inte man ska tillmäta
              strandskyddet en avgörande betydelse när det gäller att vara ett
              hinder för regional utveckling. Intresset av att nyttja stränderna
              som en resurs för regional utveckling och intresset av att bevara
              strändernas värde måste samverka, eftersom de är ömsesidigt beroende.
            </seg>
            <seg n="725acae2">
              Under de senaste åren har i denna kammare flera gånger diskuterats
              på vilken nivå det är lämpligt att besluten fattas beträffande
              strandskyddet. Kommunernas roll och ansvar för strandskyddet är
              av central betydelse i diskussionen om tillämpning och eventuell
              ändrad utformning av strandskyddet. Redan i dag har de allra flesta
              kommunerna ansvar för hanteringen av dispenser från strandskyddet.
              Det innebär att flertalet dispensprövningar sker inom ramen för
              den kommunala beslutsverksamheten och att det följaktligen sker
              ett betydande lokalt beslutsfattande i strandskyddsfrågor. Tyvärr
              har det visat sig, bland annat genom Naturvårdsverkets analys
              av fattade beslut om undantag från strandskyddet, att det finns
              stora brister i tillämpningen framför allt hos kommunerna. Eftersom
              det är viktiga värden som fördelas när strandnära exploatering
              medges är jag tveksam till om avståndet mellan beslutsfattare
              och den som har nytta av beslutet blir alltför kort. Jag vidhåller
              därför min uppfattning att det inte är aktuellt att helt låta
              kommunerna besluta om strandskyddet.
            </seg>
            <seg n="07b4dc20">
              Regeringen har vid olika tillfällen fått förslag om att utse
              särskilda områden som försöksområden för ändrad strandskyddslagstiftning.
              Jag tycker dock inte det är lämpligt att utse sådana försöksområden
              eftersom detta snarast kan leda till en fördröjning att få till
              stånd ett nytt regelverk. Men jag anser att strandskyddsbestämmelserna
              bör göras mer flexibla, vilket kan innebära lättnader i vissa
              områden och skärpningar i andra områden. Detta är en av de viktiga
              frågor som vi nu utreder på Miljödepartementet och som behöver
              utvecklas i förhållande till Naturvårdsverkets förslag. Denna
              fråga kommer att ingå i det samlade förslag som inom några månader
              kommer att remitteras. Jag avser att återkomma till riksdagen
              och lägga fram ett förslag om ett förnyat strandskydd under våren
              2006.
            </seg>
          </u>
          <note type="speaker" n="b680a1fb">
            Anf. 2 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-0" n="b445766a">
            <seg n="b71788d2">
              Herr talman! Först av allt vill jag tacka för svaret. Även om
              svaret inte är precis det jag hade önskat finns det ändock några
              nya klarlägganden som jag tycker är tillfredsställande.
            </seg>
            <seg n="29191857">
              Jag ska börja med att i det här inlägget kommentera svaret från
              miljöministern. Miljöministern inleder det andra stycket i svaret
              med:
            </seg>
            <seg n="70c326bf">
              Syftet med strandskyddet är att trygga förutsättningarna för
              allmänhetens friluftsliv. Det är intressant att notera att den
              kopplingen egentligen är väldigt svag i dag. Där det kanske vore
              mest skyddsvärt, inom tättbefolkade områden i Sverige, är strandskyddet
              som absolut allra sämst. Vi befinner oss precis i epicentrum av
              där strandskyddet i princip är upphävt. Därför är det intressant
              att notera att där det som bäst behövs fungerar instrumentet inte
              alls eller är tveksamt.
            </seg>
            <seg n="44dac39e">
              Sedan vill man åstadkomma ändamålsenliga bestämmelser, står det
              vidare i samma stycke. Det innebär alltså att miljöministern erkänner
              att det inte är bra som det är. Det är positivt att man ändå erkänner
              att det inte fungerar så som det är tänkt och vill åstadkomma
              ändamålsenliga regler.
            </seg>
            <seg n="003910c2">
              Vidare säger ministern att man inte ska tillmäta strandskyddet
              en avgörande betydelse för tillväxt, men ändå finns det ett erkännande
              i ministerns svar att strandskyddet har en betydelse för tillväxten.
              Det är positivt, och det tar jag till mig.
            </seg>
            <seg n="007e1f20">
              Anledningen till att frågan har varit uppe flera gånger i den
              här kammaren under de senaste åren är att det inte händer någonting
              i regeringen. Det är en mycket angelägen fråga för väldigt många
              kommuner i det här landet. Därför återkommer den med en viss regelbundenhet
              och kommer att återkomma så länge det inte blir något resultat.
            </seg>
            <seg n="881b3df4">
              Vidare säger ministern att kommunerna egentligen redan har dispensmöjligheten,
              och därför tas besluten alltså inom den kommunala verksamheten.
              Ja, det kanske man kan tro, men det fungerar så att Naturvårdsverket
              är oerhört angeläget om att överpröva de flesta tillstånd som
              är givna. Så jag påstår, med erfarenhet från kommunal verksamhet,
              att det egentligen är Naturvårdsverket som har möjligheten att
              ge dispens, och de upphäver dispensregeln väldigt ofta.
            </seg>
            <seg n="035232e0">
              Vidare säger ministern att det finns stora brister i tillämpningen,
              framför allt hos kommunerna. Det görs med en svepande rörelse
              det är alla kommuner. Jag vill påstå att detta inte är sant. Det
              finns några, ett fåtal måhända, kommuner som inte har skött det
              här på ett tillfredsställande sätt. Då tycker jag att det är väldigt
              olyckligt att ministern drar alla över en kam, alla ska straffas.
              Men så är det i den socialdemokratiska världen. Det är alltid
              kollektivet som gäller, man kan inte se enskildheter i den verklighet
              som råder.
            </seg>
            <seg n="9ab16c7b">
              Sedan säger man vidare att beslutsavståndet kan vara för kort.
              Jag noterar att Socialdemokraterna är rädda för närdemokratin.
              Avslutningsvis säger ministern att det inte är aktuellt att låta
              kommunerna besluta om strandskydd. Jag beklagar att ministern
              så tydligt stänger dörren för denna möjlighet. Det är det som
              jag tror kan ge närdemokratin en riktig nerv, för de som finns
              närmast problemen har också förmågan att lösa dem.
            </seg>
          </u>
          <note type="speaker" n="66a9325b">
            Anf. 3 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-6485580c9f2924fd-0" n="c11ecfc2">
            <seg n="34136bae">
              Herr talman! En levande skärgård året runt säger sig alla vilja
              ha, i alla fall i högtidstal och på torgmöten. Men om man menar
              allvar med detta och om det inte bara ska vara vackra ord behövs
              det en del åtgärder. Jag skulle kunna räkna upp många fastighetsskatt
              och sådant men det är inte det som debatten handlar om i dag,
              utan den handlar om strandskyddet.
            </seg>
            <seg n="06a64bbb">
              Även om det byggs en del i Helsingforss skärgård är strandskyddet
              ett hinder för byggande och för att man ska få denna levande skärgård.
              Det gäller både boende och verksamheter.
            </seg>
            <seg n="f98ec3de">
              Vi moderater vill vända på det hela så att det ska finnas en
              generell rätt att bygga överallt på sin mark, nära stränder och
              vattendrag. Sedan ska en kommun kunna införa begränsningar. I
              dag är det förbjudet att bygga överallt, och då ska man ansöka
              om dispens. Om man vände på det skulle det vara mycket lättare.
            </seg>
            <seg n="b37f7203">
              Min enkla fråga till miljöministern är om hon anser att dagens
              strandskyddsbestämmelser underlättar för en levande skärgård,
              till exempel för Helsingforss skärgård. Jag förutsätter att vi
              är överens om inte bara i högtidstal och på torgmöten att det
              ska finnas en levande skärgård året runt.
            </seg>
          </u>
          <note type="speaker" n="400b4e0f">
            Anf. 4 Statsrådet LENA SOMMESTAD (s):
          </note>
          <u who="lena_sommestad_miljominister_w" xml:id="i-3352d5962307eb91-1" n="5cd4de5d">
            <seg n="a6453ee7">
              Herr talman! Låt mig först säga att vi har varit tydliga under
              en längre tid om att strandskyddslagstiftningen behöver en översyn.
              Det var också det som var bakgrunden till att Naturvårdsverket
              fick ett uppdrag för några år sedan att se över strandskyddet,
              bland annat med hänsyn till behovet av regional utveckling. Så
              vi har sett det behovet.
            </seg>
            <seg n="a7b81b98">
              Jag vill vara tydlig i fråga om kommunerna. Jag tycker inte att
              vi är svepande. När jag uttalar att det finns ett problem med
              kommunernas hantering av strandskyddet baseras det på den utredning
              som Naturvårdsverket har gjort. Den visar att 65 % av ärendena
              hanteras inte på ett bra sätt. Man följer inte lagstiftningen
              och har inte det underlagsmaterial som krävs. Framför allt tar
              man inte den hänsyn som man ska ta till de biologiska aspekterna
              på strandskyddet. Man motiverar inte tillräckligt utifrån lagstiftningen
              till exempel vad som är särskilda skäl. Det här är ett problem.
            </seg>
            <seg n="1e495807">
              Det är inte bara så att det kan vara bra med närdemokrati, och
              det gäller också strandskyddet. Det finns möjligheter att tilldela
              strandtomter på ett sätt som inte uppfattas som legitimt. Därför
              är det viktigt att tillämpningen av strandskyddet är trovärdig.
              Jag håller med om att många kommuner sköter detta på ett väldigt
              bra sätt, men vid en genomgång av samtliga ärenden har vi tyvärr
              sett att strandskyddet inte har hanterats särskilt bra. Detta
              har också att göra med att strandskyddet är ett problematisk fråga.
              Det regleras i miljöbalken och är en skyddslagstiftning.
            </seg>
            <seg n="0e874df0">
              När det gällde frågorna om Helsingforss skärgård fanns det två
              perspektiv. Vi konstaterar att Helsingforss skärgård hör till
              de mest exploaterade regionerna där det är få områden kvar som
              inte är utnyttjade jämfört med andra delar av landet.
            </seg>
            <seg n="d903d1ae">
              Jag är fullständigt övertygad om att en god regional utveckling
              och en levande skärgård är fullt förenligt med ett starkt generellt
              strandskydd. Det finns i dag möjligheter till dispens. Vi kan
              planera mycket bra i strandnära lägen utan att gå in i strandskyddat
              område. En viktig fråga att diskutera är: Hur kan vi göra en god
              planering i strandnära, attraktiva lägen där människor gärna vill
              bo, samtidigt som vi respekterar strandskyddet och lämnar en remsa
              tillgänglig, något som också är viktigt för växt- och djurlivet?
            </seg>
            <seg n="b2057846">
              Tyvärr visar det sig många gånger att man, när man tillåter bebyggelse
              alltför nära strandlinjen med kanske inget eller bara ett litet
              avstånd, får problem med privatisering. Det är svårt att bygga
              nära och respektera att det ska vara en allmän yta fram till stranden.
              Det är ett problem, inte minst i Helsingforss skärgård. Det gör
              att vi måste se till att det blir ett hyggligt avstånd till strandlinjen,
              om vi vill ha stranden tillgänglig för allmänheten.
            </seg>
            <seg n="f1de65ce">
              Jag tror att vi är eniga på många punkter om behovet av att se
              över strandskyddslagstiftningen och om behovet av att ha en flexibilitet
              som tar hänsyn till olika regionala villkor. Men det finns skillnader
              i vår utgångspunkt. En sådan är det som Marietta de Pourbaix-Lundin
              tog upp, nämligen synen på strandsskyddet. Vi vill ha ett generellt
              strandskydd med undantag där man kan få dispens för att bygga
              inom strandskyddat område. Moderaterna har en annan utgångspunkt,
              att det generellt ska vara tillåtet och att det ska finnas undantag
              när det inte är tillåtet. Där har vi diametralt olika utgångspunkter.
            </seg>
          </u>
          <note type="speaker" n="f107c831">
            Anf. 5 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-1" n="b445766a">
            <seg n="dd3d2671">
              Herr talman! Jag skulle vilja ha svar på en explicit fråga. Miljöministern
              säger att det är 35 % av ärendena om jag uppfattade det rätt som
              inte har skötts på ett korrekt sätt. Oavsett procenttal, är det
              samma procenttal när det gäller kommunerna? Det är den bärande
              frågan som jag vill ha svar på.
            </seg>
            <seg n="73a33eee">
              Det handlar väldigt mycket om åtkomst, alltså om att ge en möjlighet
              till människor att få attraktiva lägen. Med ett fåtal strandnära
              tomter blir det dyrt. Med många strandnära tomter blir det billigare.
              Jag tror att vi är överens om att vi ska skapa livsmiljöförutsättningar
              som är positiva för det stora flertalet. Alltså är regeringens
              senfärdighet en tydlig broms för detta.
            </seg>
            <seg n="867cb95c">
              Jag ska snabbt läsa upp det förslag som Entreprenörsregionen
              har lagt fram. Man hemställer
            </seg>
            <seg n="5769c536">
              Vad är det i det här förslaget som miljöministern inte kan tänka
              sig att ställa upp på? Vad är det som är så farligt i detta? Det
              är alltså inte fråga om att ha en strandtomt så att man trillar
              i vattnet om man skulle falla ut från balkongen, utan det handlar
              om att ha närhet till stranden.
            </seg>
            <seg n="b26481c2">
              Sedan är det intressant att notera att ministerns kollega till
              för bara någon månad sedan, Lars Engqvist numera landshövding
              i Jönköpings län i veckan har uttalat att det kan finnas chans
              för strandnära tomter. Det ska kunna åstadkommas om det satsas
              ett antal miljoner. På traditionellt socialdemokratiskt manér
              innebär det att bara man betalar ut lite pengar så ska allting
              lösa sig. Men det behövs inga pengar för detta, miljöministern.
              Det här är inte budgetpåverkande över huvud taget. Det är bara
              att sätta i gång.
            </seg>
            <seg n="09bd92be">
              Det som är positivt är att Lars Engqvist ändå har kommit till
              insikt om behovet. Men då kan man fråga sig: Varför kommer klokskapen
              så ofta från socialdemokratiska företrädare när de har lämnat
              regeringen? Det finns otaliga exempel på det bakåt i tiden, till
              exempel Kjell-Olof Feldt som berättade hur det faktiskt var när
              man väl hade sluppit den tvångströja som regeringsställningen
              innebär.
            </seg>
            <seg n="1e3d5267">
              Jag vill uppmana miljöministern: Bryt nu detta mönster och var
              lite pro-aktiv redan nu! Man ska inte behöva vänta till 2006 innan
              det kommer ett förslag. Förslagen finns framtagna. Våga ta ett
              steg framåt någon gång, miljöministern!
            </seg>
            <seg n="89828de9">
              Sedan vill jag ställa frågan: Har miljöministern läst brevet?
              Bra. Då har också miljöministern konstaterat att det finns ett
              flertal socialdemokratiska företrädare med. Det om något borde
              väl vara en garant för att man inte tänker våldföra sig på naturen,
              om det nu är så att socialdemokratiska kolleger har större trovärdighet
              än vad vi moderater har.
            </seg>
            <seg n="bf684ada">
              Nu har vi sett på mindre än 24 timmar här i kammaren att regeringen
              är proppen när det gäller utveckling och kommunikation, och i
              detta fall strandskyddet. Det är dessvärre socialdemokratin som
              är proppen för tillväxt i det här landet.
            </seg>
          </u>
          <note type="speaker" n="fb2ab1cc">
            Anf. 6 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-6485580c9f2924fd-1" n="c11ecfc2">
            <seg n="a91cb8e9">
              Herr talman! Jag hävdar fortfarande att det finns stora bekymmer
              i Helsingforssområdet och i Helsingforss skärgård. Det är svårt
              att bygga på öar om man har ett strandskydd på 300 meter, för
              på en ö är stranden kanske inte så mycket längre än 300600 meter.
              Då blir det omöjligt.
            </seg>
            <seg n="e02a258f">
              Varför göra det så komplicerat som möjligt, att man ska behöva
              söka dispens? Det är för mig obegripligt. Jag tycker att man skulle
              kunna vända på det hela och ha ett generellt tillåtande, och sedan
              får kommunerna besluta om var man inte ska få bygga. Då ska det
              pekas ut i detaljplaner och så vidare.
            </seg>
            <seg n="97c8ef60">
              Jag upplever faktiskt, herr talman, att miljöministern inte litar
              på kommunpolitiker. Det är ju inte bara i det här fallet som man
              inte litar på att kommunpolitiker klarar av att göra de avvägningar
              som måste göras. Jag litar på att kommunpolitikerna kommer att
              klara av att göra de här avvägningarna.
            </seg>
            <seg n="60593145">
              Jag kan konstatera att talet om en levande skärgård för Socialdemokraternas
              del är mycket ord. Det är en levande skärgård med förhinder, för
              ni gör det inte lättare att bygga genom att krångla till det med
              dispenserna. Det lär dröja innan det kommer något som skulle underlätta
              det. Jag hör ju här redan i dag att det som möjligen kommer 2006
              inte kommer att göra det enklare för de boende i Helsingforss
              skärgård att bygga.
            </seg>
            <seg n="0536bc05">
              Vill man, herr talman, ha den levande skärgården får man nog
              vara beredd att ta några steg ytterligare än jag tror och anar
              att Socialdemokraterna tillsammans med sina allianspartier, vänsterkartellen,
              är beredda att göra i det här läget.
            </seg>
          </u>
          <note type="speaker" n="54d4e152">
            Anf. 7 Statsrådet LENA SOMMESTAD (s):
          </note>
          <u who="lena_sommestad_miljominister_w" xml:id="i-3352d5962307eb91-2" n="5cd4de5d">
            <seg n="d314fb1c">
              Herr talman! Naturvårdsverkets utredning som jag refererade till
              visade att det var 65 % av ärendena som hanterades på ett icke
              tillräckligt sätt. Det är naturligtvis så att kommuner arbetar
              väldigt olika när det gäller strandskyddsärendena. Jag tycker
              att det är en väldigt stor andel, och det visar att det är en
              typ av ärenden som kan vara ganska svår att hantera och som i
              dag inte hanteras på ett bra sätt.
            </seg>
            <seg n="bfc14162">
              När det gäller de förslag som har lämnats från Smålandskommunerna
              är den stora skillnaden i synsätt just om man vill ha ett generellt
              strandskydd eller om man inte ska ha ett strandskydd som pekar
              ut vilka områden som ska skyddas. Där har vi en grundläggande
              skillnad i synen på hur strandskyddet ska upprätthållas i framtiden.
              Vi vill bibehålla ett generellt strandskydd som grund.
            </seg>
            <seg n="9af833cc">
              Jag tror däremot att vi är eniga om mycket, inte minst om vikten
              av ett attraktivt boende i strandnära lägen. Jag har tyvärr inte
              tagit del av den intervju med Lars Engqvist som visades upp här.
              Men såvitt jag vet är jag och Lars Engqvist mycket eniga om detta.
              Jag vet också att Jönköpings kommun arbetar just med frågan om
              hur man kan utforma attraktivt strandnära boende med respekt för
              strandskyddet, därför att på många håll är strandskyddet 100 meter
              och på andra håll är det 300 meter. Det går utomordentligt bra
              på många platser att bygga väldigt vackert och attraktivt i strandnära
              lägen utan att gå in i strandskyddszonen.
            </seg>
            <seg n="398d0172">
              Vad vi nu gör är alltså att vi ser över strandskyddslagstiftningen.
              Jag tycker att det är utomordentligt bra att vi gör detta på ett
              noggrant och genomtänkt sätt, att vi tar del av alla remissinstansers
              ståndpunkter och därefter kommer med ett förslag som är långsiktigt
              hållbart och som kan bli en bra grund för strandskyddet i framtiden
              i Sverige.
            </seg>
            <seg n="9cdf560f">
              Min bestämda uppfattning är att det är svårt att se någon enskild
              lagstiftning i Sverige som haft större betydelse för naturvården,
              allemansrätten och vår natur i Sverige än just den om strandskyddet.
              Den har varit oerhört betydelsefull för att förhindra en storskalig
              exploatering av alla stränder. Det kommer den att vara också i
              framtiden. Men vi ska se till att utforma den så att den blir
              ändamålsenlig och fungerar väl i ett bra samarbete med länsstyrelser
              och kommuner och med ett fortsatt nationellt ansvar.
            </seg>
          </u>
          <note type="speaker" n="fa936bc8">
            Anf. 8 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-2" n="b445766a">
            <seg n="36a94857">
              Herr talman! Jag hörde fel när det gällde detta med procenten.
              Men jag hävdar fortfarande att om det nu är 65 % av dispensärendena
              som missköts så är det inte i 65 % av landets kommuner. Det var
              detta jag ställde en fråga om, men den fick jag alltså inte svar
              på. Då är frågan: Är det 65 % av Sveriges kommuner som har misskött
              dispensansökningarna om upphävande av strandskydd?
            </seg>
            <seg n="16423b0f">
              Uppenbarligen går den heliga försvarslinjen vid ett generellt
              strandskydd. Då är min fråga: Vad är det som är så heligt med
              ett generellt strandskydd i stället för att våra kolleger på det
              lokala och det regionala planet kan peka ut vad som är skyddsvärt
              runt varje sjö och bevara det hårt? Litar inte ministern på vare
              sig länsstyrelser eller våra kommunkolleger, eller var finns faran?
            </seg>
            <seg n="0102172e">
              Det är ju positivt att man äntligen ska se över lagstiftningen
              om strandskyddet. Men jag kan fortfarande inte förstå varför det
              ska behöva dröja till 2006 innan det kommer ett förslag till riksdagen.
            </seg>
            <seg n="c7e76f55">
              Som avslutning, herr talman, ska jag bara återge vad Lena Sommestads
              före detta kollega Lars Engqvist har sagt: Jag tror att det är
              möjligt. Det gäller att lösa upp ett antal knutar och ta fram
              exempel. Strandnära behöver ju inte betyda att båten ska förankras
              vid kökstrappan. Nu ska ett antal miljoner satsas för att utreda
              hur strandnära bostadstomter kan frigöras.
            </seg>
            <seg n="755b1d7f">
              Det behövs inga pengar, ministern.
            </seg>
          </u>
          <note type="speaker" n="6825afa8">
            Anf. 9 Statsrådet LENA SOMMESTAD (s):
          </note>
          <u who="lena_sommestad_miljominister_w" xml:id="i-3352d5962307eb91-3" n="5cd4de5d">
            <seg n="3329221c">
              Herr talman! Hur många kommuner som de 65 procenten av ärendena
              motsvarar tror jag att vi kan få fram om vi tittar på den undersökning
              som har gjorts. Det är viktigt att slå fast att det finns många
              kommuner som arbetar bra med de här frågorna, men det finns generella
              svårigheter för kommunerna att hantera de här ärendena på ett
              bra sätt. Det är utifrån detta som jag har dragit min slutsats.
            </seg>
            <seg n="d81ec31a">
              Självklart har jag förtroende för länsstyrelser och kommuner,
              och i dag är det länsstyrelserna som har huvudansvaret för strandskyddet
              i sina län. Det är länsstyrelserna som lägger ut strandskyddet.
              Det är också länsstyrelserna som lägger ut dispensrätten på kommunerna.
              Så självklart har jag ett förtroende för dem. Det hindrar inte
              att vi kan behöva ett generellt strandskydd och också ett nationellt
              ansvar i den här frågan.
            </seg>
            <seg n="6cc37607">
              Jag tror att det är väldigt viktigt att man när man arbetar vidare
              i högre grad jobbar med planering av strandnära områden, precis
              på det sätt som jag tror att Jönköpings län och kommunerna där
              nu gör. Det har varit ett mycket stort antal dispensärenden. Det
              är en olycklig hantering. De hanteras ofta inte bra och på ett
              sätt som ger för litet insyn för medborgarna. Jag skulle vilja
              se mer av god planering i strandnära lägen.
            </seg>
            <seg n="71b41aac">
              Jag vidhåller och vet efter samtal med Länsstyrelsen i Jönköpings
              län att man ser stora möjligheter att planera strandnära utan
              att för den skull alltid gå in i strandskyddszon. Men när vi nu
              ser över strandskyddslagstiftningen ska vi att titta på under
              vilka villkor det ska vara möjligt att gå in i strandskyddszon.
              Vi ska tydliggöra vad som bör gälla både i tätorter och i mer
              glest befolkade områden där det finns stor tillgång till stränder,
              för i dag är lagstiftningen tyvärr utformad på ett sätt som har
              gynnat fortsatt exploatering av redan hårt exploaterade områden.
              Här behöver vi se över hur regelverket ser ut.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="e4f3aec7">
            3 § Svar på interpellation 2004/05:142
          </note>
          <note n="5ec9d93d">
            Talmannen meddelade att samhällsbyggnadsminister Mona Sahlin
            på grund av sjukdom var förhindrad att vid dagens sammanträde
            besvara interpellation 2004/05:142 av Ewa Thalén Finné (m) om
            svarthandel.
          </note>
          <note n="f93de8d1">
            4 § Svar på interpellation 2004/05:165 om konsumenträtt för äldre
          </note>
          <note type="speaker" n="5e06da71">
            Anf. 10 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-4" n="278dad8f">
            <seg n="4ccc01f5">
              Herr talman! Yvonne Andersson har frågat mig vilka åtgärder jag
              avser att vidta för att konsumentskyddet ska gälla även offentliga
              tjänster.
            </seg>
            <seg n="1eeb8690">
              Frågan om ett starkt konsumentskydd på tjänsteområdet är en prioriterad
              fråga för mig, och regeringen har under senare tid lagt fram flera
              nya lagförslag på det här området. Som exempel kan nämnas ett
              stärkt konsumentskydd vid finansiell rådgivning och den nya utökade
              prisinformationslagen.
            </seg>
            <seg n="67ff851e">
              Det är dock viktigt att understryka de grundläggande skillnaderna
              mellan gemensamt finansierade samhällstjänster som medborgarna
              tillhandahålls inom den offentliga sektorn och privata tjänster
              som näringsidkare erbjuder konsumenter inom ramen för civilrättsliga
              avtalsförhållanden.
            </seg>
            <seg n="6ec3d404">
              Kommuner och landsting är enligt den offentligrättsliga lagstiftningen
              skyldiga att tillhandahålla medborgarna bland annat sjuk- och
              socialvård, utbildning och barnomsorg. Kommuner och landsting
              har således ett lagstadgat ansvar inför medborgarna, och de kan
              i egenskap av huvudmän inte frånsäga sig ansvaret på de här områdena.
              Detta står i stor kontrast till privata näringsidkare, som alltid
              har möjlighet att upphöra med sin verksamhet om lönsamheten inte
              är tillräckligt bra.
            </seg>
            <seg n="cb84cee4">
              En del av de offentliga tjänsterna omfattar även myndighetsutövning.
              Tjänsterna finansieras vidare till en övervägande del genom skattemedel,
              och det är endast en liten del som är avgiftsfinansierad.
            </seg>
            <seg n="22cf020a">
              För det fall ett rättsförhållande mellan stat eller kommun och
              en enskild medborgare är offentligrättsligt reglerat står andra
              medel till förfogande till skydd för medborgaren än de konsumenträttslagar
              som finns för att skydda konsumenter på den privata marknaden.
            </seg>
            <seg n="ba17b95b">
              Den offentligrättsliga lagstiftningen anger vilka krav som ställs
              på de offentliga tjänsterna. Exempel på sådan lagstiftning är
              hälso- och sjukvårdslagen och skollagen. Övervakning av kvalitetsnivån
              sker vidare genom den statliga tillsynsverksamheten på respektive
              område, som exempelvis Socialstyrelsen och Skolverket har till
              uppgift att sköta. När det gäller kommunala nämnders och statliga
              myndigheters beslut kan de i allmänhet överklagas till domstol.
              Därtill kommer den tillsyn som Riksdagens ombudsmän och Justitiekanslern
              utövar.
            </seg>
            <seg n="12900237">
              Det finns således stora principiella och legala skillnader mellan
              tjänster som tillhandahålls inom ramen för avtalsförhållanden
              och de tjänster som utgör en del av den offentliga kärnverksamheten,
              som till exempel sjukvård och skola. En utvidgning av det civilrättsliga
              konsumentskyddet till att även omfatta den typen av offentlig
              verksamhet är därför en mindre lämplig väg att gå om man vill
              stärka medborgarnas rättigheter på det området.
            </seg>
            <seg n="bfe9169e">
              Jag menar att det i stället måste anläggas ett medborgar- och
              brukarperspektiv när man tittar på den här frågan. Det innebär
              att det i första hand är den offentligrättsliga lagstiftningen
              som bör förändras om det krävs stärkta rättigheter för brukarna
              av de gemensamma samhällstjänsterna.
            </seg>
            <seg n="bd33ebe9">
              Jag vill i det här sammanhanget även påpeka att regeringen har
              gett Ansvarskommittén (Fi 2003:02) i uppdrag att analysera och
              bedöma om struktur och uppgiftsfördelning inom staten och mellan
              staten, landstingen och kommunerna behöver förändras. Syftet med
              detta är bland annat att förbättra medborgarnas inflytande, insyn
              och ansvarsutkrävande genom att skapa en tydligare samhällsstruktur.
              Utgångspunkten för kommitténs arbete ska vara en välfärd på lika
              villkor och efter behov som styrs demokratiskt och är solidariskt
              skattefinansierad.
            </seg>
            <seg n="a8841632">
              Frågeställningen om förhållandet mellan konsumenträtten och de
              offentliga tjänsterna berörs också i departementspromemorian Den
              framtida konsumentpolitiken (Ds 2004:51) som tagits fram vid Jordbruksdepartementet.
              Promemorian är en del i arbetet med att ge regeringen underlag
              till en ny konsumentpolitisk strategi, och den har nu gått ut
              på remiss. Avsikten är att regeringen våren 2005 ska lämna en
              proposition till riksdagen med förslag på inriktning och mål för
              hur arbetet inom konsumentpolitiken bör bedrivas.
            </seg>
            <seg n="d3af21a8">
              Det pågår alltså ett arbete med den här frågeställningen, och
              jag har inte nu för avsikt att vidta några ytterligare åtgärder.
            </seg>
          </u>
          <note type="speaker" n="cf4cf939">
            Anf. 11 YVONNE ANDERSSON (kd):
          </note>
          <u who="yvonne_andersson_345dfc_w" xml:id="i-f74f9dbd30b2281c-0" n="f4a58ccb">
            <seg n="3de9855d">
              Herr talman! Diskussionen om den fråga som jag tar upp i dag
              kan föras på två nivåer. Jag tackar naturligtvis ministern för
              genomgången av vad som händer. Att den här frågan är föremål för
              prövning i Regeringskansliet har vi hört flera gånger. Men vad
              är det som händer i realiteten? Prövningen kan ske arbetsmässigt
              och lagstiftningsmässigt med kommittéer, offentligrättsligt lagstiftningsarbete
              och så vidare. Allt detta är ju bra. Men varför ska vi krångla
              till det? Egentligen är ju hela den här frågan väldigt enkel.
              Jag tycker att den är enkel. Kanske är det för att jag har kommit
              den så nära.
            </seg>
            <seg n="b0bb6de0">
              Julen närmar sig. Det är en tid då familjen samlas och umgås.
              Under flera år har min far, så länge han var i livet, fått komma
              hem till oss. Han behövde färdtjänst. Pappa var konsument av en
              offentligt finansierad tjänst. Tyvärr blev han dålig vid något
              tillfälle för att han tvingades åka runt hela staden när det skulle
              plockas upp och lämnas av folk. Dessutom hade han fått vänta väldigt
              länge innan han kunde komma till vårt hem. Jag kände alltså på
              nära håll hur det här fungerade. Vi kunde naturligtvis inte i
              den nära familjen, inte ens jag som stod för köket inför julbordet,
              acceptera att det här skulle drabba pappa. Vi började organisera
              det så att vi, mina anhöriga, fick åka och hämta honom. Vi försökte
              fixa en bil för att göra det möjligt. Alla kan inte det. Alla
              har inte en familj som kan ordna upp det för att det offentliga
              systemet inte fungerar.
            </seg>
            <seg n="504195bc">
              Jag menar, herr talman, att systemet i dag har knutit en knut
              på sig själv. Om en taxiförare på uppdrag av samhället kör min
              far hem till oss på julafton är tjänsten densamma för pappa som
              om han hade beställt taxin hemifrån själv och betalat ur egen
              ficka. Nu var det naturligtvis ett problem, för färdtjänsten har
              ofta lite annorlunda bilar som då var uppknutna till färdtjänsten.
              Men det är samma företag som används. Det är egentligen samma
              tjänst för konsumenten som ska fraktas från sin bostad, transporteras
              till sitt mål. Varför kunde inte pappa få känna att han hade samma
              konsumenträtt?
            </seg>
            <seg n="eb21062f">
              När det här pågick hade jag det uppe i en debatt här i kammaren.
              Då sades det också, fast då var inte nuvarande jordbruksminister
              ansvarig för det, att vi arbetar med frågan. Och jag tycker att
              frågan är så enkel! Varför ska inte samma konsumenträtt gälla
              som gäller för alla oss andra, vi som betalar själva? Vi ska komma
              ihåg att det är de äldre och faktiskt också barnen, de svagaste
              grupperna, som behöver de offentliga tjänsterna. Varför ska de
              inte ha samma rätt som du och jag, som många gånger kan agera
              mot en intressent? Varför ska inte de ha samma rätt? Jag vill
              att ministern svarar på detta. Är det verkligen riktigt att de
              svagaste i samhället, som behöver de offentliga tjänsterna, inte
              ska ha konsumenträtten?
            </seg>
          </u>
          <note type="speaker" n="deb8aa45">
            Anf. 12 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-5" n="278dad8f">
            <seg n="a445aa88">
              Herr talman! Jag har stor förståelse för det Yvonne Andersson
              säger om att vi ska kunna ställa krav på de offentliga tjänsterna
              och att vi också måste ha former för att det ska vara enkelt för
              medborgaren. Men jag tycker att det är Yvonne Andersson som krånglar
              till det. Hon kan göra det väldigt besvärligt när hon säger att
              det är samma lagstiftning som ska gälla för offentliga tjänster
              som för tjänster som vi får på den privata marknaden.
            </seg>
            <seg n="23eff74e">
              Det är väsentliga skillnader mellan de här tjänsterna. Det uttryckte
              jag också i mitt svar till Yvonne Andersson. Det handlar ju om
              tjänster som vi ska ha på lika villkor, var och en efter behov.
              Vi har en gemensam finansiering efter förmåga, och vi styr det
              här genom den representativa demokratin. Jag tycker inte att man
              kan jämföra de här olika tjänsterna. Det känns väldigt avlägset
              för mig att prata om att jag är kund när jag går till sjukhuset.
            </seg>
            <seg n="9daf2bcf">
              Jag vill också framhålla att det snarare skulle kunna gå i fel
              riktning om vi gjorde den här parallellen till det civilrättsliga
              systemet. För den skyddslagstiftning som vi har på det offentligrättsliga
              området är ofta mer omfattande än det civilrättsliga skyddet.
              Den är också väl anpassad till de här tjänsterna och till den
              struktur som vi har i samhället när vi tillhandahåller tjänsterna.
            </seg>
            <seg n="910c492b">
              Jag tycker inte att det skulle vara enklare för den äldre person
              som inte är nöjd att behöva gå till domstol för att få sin rätt.
              Det är ju så det systemet är konstruerat.
            </seg>
            <seg n="3f848a92">
              Vår konsumenttjänstlag omfattar i dag hantverks- och förvaringstjänster.
              Det är så den är utvecklad. Att direkt tillämpa det regelverket,
              om vi så att säga går ned till ett enskilt regelverk, skulle inte
              ge oss någonting.
            </seg>
            <seg n="9c56db30">
              Men jag tycker, som Yvonne Andersson, att vi ska vara väldigt
              ambitiösa när det gäller våra möjligheter att ställa krav, våra
              möjligheter att klaga och våra möjligheter att få vår rätt i fråga
              om offentliga tjänster. Men då måste vi specifikt gå in i det
              specialregelverk som vi har på det här området.
            </seg>
          </u>
          <note type="speaker" n="d29d88bc">
            Anf. 13 YVONNE ANDERSSON (kd):
          </note>
          <u who="yvonne_andersson_345dfc_w" xml:id="i-f74f9dbd30b2281c-1" n="f4a58ccb">
            <seg n="4212223c">
              Herr talman! Jag tycker att ministern och jag inte når varandra
              riktigt. Jag är rädd för att ministern lägger ett rätt ensidigt
              von oben -perspektiv på den här frågan. Det som jag försökte uttrycka
              var ett konsumentperspektiv. Jag tog exemplet med min far, som
              inte lever längre, därför att jag är övertygad om att han betraktade
              sig som kund, och för taxiföraren och för taxibolaget var han
              kund. Och han var konsument av en tjänst i alla dessa avseenden.
              Från hans perspektiv spelade det verkligen ingen roll hur resorna
              betalades.
            </seg>
            <seg n="20deb3d9">
              Nu vänder ministern på detta och säger att det är en väldigt
              väsentlig skillnad mellan dessa tjänster och att det beror på
              vilka pengar som subventionerar det hela. Men visst är det väl
              ändå så att även offentliga organ kan omfattas av näringsidkarbegreppet
              men att det då naturligtvis krävs att man ägnar sig åt verksamhet
              som är av ekonomisk natur?
            </seg>
            <seg n="2cab814e">
              Av dessa förarbeten framgår det att när arbeten utförs som ett
              led i offentlig förvaltning under sådana förhållanden att det
              framstår som främmande att tala om ett privaträttsligt förhållande
              mellan näringsidkare och konsument är den här lagen inte tillämplig.
              Det är egentligen det som är pudelns kärna i dag. Varför kan vi
              inte låta konsumenttjänstlagens tillämpningsområde omfatta alla
              de tjänster där vi har konsumenter?
            </seg>
            <seg n="4ee6797e">
              Enligt ministerns svar kan kommunala nämnders och statliga myndigheters
              beslut, som behövs för att dessa offentliga tjänster ska kunna
              användas, överklagas i domstol. Menar ministern att om en äldre
              människa inte är nöjd med sin färdtjänst ska den människan överklaga
              i domstol? Det tycker jag närmast är en kränkning av de äldre.
              Kvar står att de offentliga tjänster som samhället subventionerar
              eller betalar på annat sätt är till för de människor som på något
              sätt är utsatta eller svaga. Det är ju just dessa människor som
              inte har rätt att klaga. Och där tycker jag att vi har hamnat
              lite fel, eller rättare sagt mycket fel. Jag tycker att det är
              just de äldre i detta fall har jag tagit äldre som exempel som
              behöver dessa tjänster eftersom de inte klarar sig på något annat
              sätt. De skulle väl ha denna jättefina rättighet som en konsument
              har enligt konsumenttjänstlagen?
            </seg>
            <seg n="5b225fa0">
              Min poäng i detta är att vi måste ge dem som verkligen behöver
              detta en rättighet att kunna leva ett vanligt liv. Det är ju dessa
              människor som om möjligt ska ha största nyttan av alla de bra
              lagar som vi har för att stärka svaga människor. Ibland tycker
              jag att det kan bli fel. Vi säger att vi har lagar för att stärka
              konsumenterna och dem som själva inte har så bra möjligheter.
              Men när det kommer till kritan blir konsekvenserna att det i realiteten
              är just dessa människor som står utanför den här lagen. Hur ser
              ministern på det?
            </seg>
          </u>
          <note type="speaker" n="4bf7d316">
            Anf. 14 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-6" n="278dad8f">
            <seg n="c8283525">
              Herr talman! Det förefaller som om Yvonne Andersson och jag inte
              når varandra riktigt i den här debatten. Vi är överens om att
              vi som brukare av offentliga tjänster ska ha möjlighet att uttrycka
              våra synpunkter på tjänsterna och ha möjlighet att klaga och att
              få förändringar. Det är därför som vi har varit så ambitiösa när
              det gäller den offentligrättsliga lagstiftningen och när det gäller
              krav på dessa tjänster.
            </seg>
            <seg n="0fb137b9">
              Vi har också varit ambitiösa när det gäller den statliga tillsynsverksamheten.
              Vi har speciallagar på de områden som är aktuella, nämligen på
              hälso- och sjukvårdssidan, på omsorgssidan och på skolsidan. Vi
              har också tillsynsverksamhet via de kompetenta centrala myndigheterna.
              Och när det gäller kommunala nämnders och statliga myndigheters
              beslut ofta en möjlighet att överklaga i domstol. Och Riksdagens
              ombudsmän och Justitiekanslern övervakar detta.
            </seg>
            <seg n="41ae123e">
              Det är klart att vi kan ha situationer då vi inte är nöjda med
              vårt system. Då menar jag att vi ska göra förbättringar inom ramen
              för den offentligrättsliga lagstiftningen. Att gå in i den civilrättsliga
              lagstiftningen innebär att man lite grann blandar bort korten.
              Poängen med det som jag sade tidigare var att det inte kan vara
              det som den enskilde önskar att han eller hon ska behöva gå till
              domstol för att klaga på den här offentliga tjänsten. Jag menar
              att det är andra vägar som man ska gå.
            </seg>
            <seg n="1d1fa69c">
              Vi kommer i en väldigt svår situation om vi i lagstiftningen
              ska ange precis vad vi menar med kvalitet i fråga om dessa tjänster
              som vi finansierar gemensamt inom ramen för vårt demokratiska
              system, och där vi också många gånger arbetar inom ramen för den
              kommunala självständigheten där det finns ett utrymme för kommunerna
              att utforma tjänsterna på det sätt som de finner lämpligt. Jag
              vet att man i många kommuner nu utvecklar olika typer av kvalitetsgarantier.
              Det tycker jag är en bra väg att gå.
            </seg>
            <seg n="23b0e879">
              Men låt oss inte krångla till det och gå in i konsumenttjänstlagen
              som dessutom, som den ser ut just nu, omfattar hantverkstjänster
              och förvaringstjänster. Det är inte lösningen på det problem som
              Yvonne Andersson berättar om här.
            </seg>
          </u>
          <note type="speaker" n="4101f93a">
            Anf. 15 YVONNE ANDERSSON (kd):
          </note>
          <u who="yvonne_andersson_345dfc_w" xml:id="i-f74f9dbd30b2281c-2" n="f4a58ccb">
            <seg n="05fd87d1">
              Herr talman! Nu förstår jag att ministern och jag förstår varandra.
              Det tycker jag är tryggt. Men vi har valt olika perspektiv. Jag
              har aldrig utgått från att vi ska försvara ett system som inte
              fungerar för den enskilde, tvärtom. Vi har många bra system. Men
              den statliga eller offentliga tillsynsverksamheten som ska vara
              garanten i stället för konsumenttjänstlagen, hur fungerar den?
              Vart vänder sig den enskilde då? Vi vet ju att det inte fungerar
              på det sättet i dag. Är det då inte mer trassligt att söka sig
              rätt i något slags tillsynsverksamhet på just det området och
              dessutom veta om att man just i fråga om den här tjänsten inte
              kan använda sig av konsumenttjänstlagen? Är det inte mycket enklare,
              smidigare och mer logiskt att ha konsumenttjänstlagen för alla
              tjänster? Det är ju inte alltid helt enkelt för den enskilde att
              avgöra om en tjänst är offentlig eller privat. Det är inte heller
              alltid lätt att på något vis ha vettiga konkurrensvillkor eftersom
              konkurrensen också snedvrids rejält eftersom samma tjänst tas
              i anspråk men den omfattas av olika lagar.
            </seg>
            <seg n="fbe30e17">
              Men detta är inte huvudsyftet med den här interpellationen. Mitt
              önskemål är att konsumenttjänstlagen ska gälla för dem som behöver
              den bäst, de svagaste, även i fråga om en sådan offentlig tjänst
              som färdtjänsten. Jag skulle önska att vi mer beaktade den enskildes
              perspektiv.
            </seg>
          </u>
          <note type="speaker" n="1f17795b">
            Anf. 16 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-7" n="278dad8f">
            <seg n="83bf959b">
              Herr talman! Jag skulle vilja ytterligare förklara för Yvonne
              Andersson varför det inte är en lämplig väg att gå via konsumenttjänstlagen
              om man vill förbättra den enskilde brukarens ställning när det
              gäller offentliga tjänster. Det är nämligen så att konsumenttjänstlagen
              kräver ett civilrättsligt avtal för att fungera. När vi talar
              om offentliga tjänster är det inga civilrättsliga avtal i botten,
              utan det handlar om offentligrättsliga relationer där kommuner
              och landsting är skyldiga att tillhandahålla medborgaren bland
              annat sjukvård och socialvård. Det är alltså en stor principiell
              skillnad mellan de här regelverken.
            </seg>
            <seg n="ade15894">
              Jag har svårt att se hur man ska kunna tillämpa lagens fel- och
              dröjsmålsregler och påföljdssystem om man skulle pröva exempelvis
              felbehandling av patienter inom sjukvården och bristfällig skolutbildning.
              Man kan ju inte bara tala om färdtjänst när man talar om den offentligrättsliga
              regleringen kontra den civilrättsliga. Det handlar om skolan,
              om dagis, om sjukvård och om äldreomsorg. Funderar man på vad
              det är för typ av tjänster som det rör blir, tycker jag, problemet
              med den civilrättsliga lagstiftningen tydligt.
            </seg>
            <seg n="73693014">
              När Yvonne Andersson säger att hon inte vill försvara ett system
              misstänker jag att Yvonne Andersson egentligen har andra syften
              med den här debatten, att det inte handlar om den enskilda färdtjänsten
              offentligt tillhandahållen utan om att Yvonne Andersson inte vill
              ha någon offentlig sektor.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="45e1239e">
            5 § Svar på interpellation 2004/05:193 om odling av hampa
          </note>
          <note type="speaker" n="5334c9b7">
            Anf. 17 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-8" n="278dad8f">
            <seg n="5fa1023b">
              Herr talman! Roger Tiefensee har frågat mig dels vilka åtgärder
              jag avser att vidta för att dra tillbaka uteslutningen av industrihampa
              från EU:s stödsystem för energigrödor, dels vilka åtgärder jag
              avser att vidta för att frågan om odling av hampa för energi-,
              fiber- och proteinändamål inom eller utanför EU:s stödsystem ska
              bli klar för tillämpning under odlingssäsongen 2005.
            </seg>
            <seg n="765e1227">
              Som Roger Tiefensee anger i interpellationen har Sverige notifierat
              kommissionen om att vi undantar odling av hampa som energigröda
              från stödsystemet. Anledningen till detta är att vi befarar att
              det finns en risk för att odling av illegal hampa ökar om odlingen
              av hampa totalt sett ökar. Det finns olika bedömningar av riskerna,
              även mellan olika intresseorganisationer. Frågor som är relaterade
              till narkotika är komplicerade, och flera departement inom Regeringskansliet
              har intresse av frågan. Folkhälsofrågan när det gäller odling
              av hampa måste beredas ytterligare innan ett eventuellt nytt ställningstagande
              kan göras.
            </seg>
            <seg n="f15ba169">
              Jordbruksdepartementet arbetar för närvarande med det uppdrag
              som riksdagen gav oss den 25 mars i år. Som jag redan nämnt är
              detta en komplicerad fråga som behöver mer tid för beredning.
              Något klartecken för odling enligt riksdagens tillkännagivande
              kommer det inte att bli till odlingssäsongen 2005.
            </seg>
            <seg n="8bcae41e">
              Jordbruket som bioenergiproducent är en prioriterad fråga för
              mig. Jag anser att jordbruket skulle kunna bidra mer än det gör
              i dagsläget till Sveriges omställning från fossil till förnybar
              energi. Ett internt arbete pågår också för närvarande inom Jordbruksdepartementet
              där syftet är att få en översikt över och lyfta fram den potential
              som redan finns inom jordbruket samt se vilka områden som kan
              utvecklas vidare för att främja produktionen av förnybar energi
              i sektorn. Användningen av hampa till energi är en i stort sett
              oprövad verksamhet. Mycket lite forskning har bedrivits på området.
              Det behöver dock enligt min mening inte betyda att hampan inte
              skulle kunna ha en potential som energigröda i framtiden.
            </seg>
          </u>
          <note type="speaker" n="c8443221">
            Anf. 18 ROGER TIEFENSEE (c):
          </note>
          <u who="roger_tiefensee_a8c5fa_w" xml:id="i-e1fbe4554655c380-0" n="b4c6a2e3">
            <seg n="b6ca0f42">
              Herr talman! Jag vill tacka jordbruksministern för svaret, även
              om det inte precis var det svar jag ville ha.
            </seg>
            <seg n="39b64069">
              Det är bra att få ett klart besked: Det blir inget klartecken
              för odling av industrihampa för energiändamål under odlingssäsongen
              2005. Det är ett klart besked, men beskedet i sig är beklagligt.
              I dag har vi tillåtelse att odla industrihampa för fiberändamål
              om den som sedan tar emot och tar hand om fibern är godkänd däremot
              inte för energiändamål.
            </seg>
            <seg n="26bfa059">
              Det finns projekt i sammanhanget, framför allt på Gotland. Jag
              har varit i kontakt med dem. Man står verkligen i startgroparna,
              men man kommer att tappa fart på grund av brist på besked.
            </seg>
            <seg n="7f56385f">
              Vad är det som driver, eller inte driver, jordbruksministern
              i den här frågan? Jag tror att det hela handlar om ifall man väljer
              att se problem eller ifall man väljer att se möjligheter.
            </seg>
            <seg n="039f597f">
              Svenskt jordbruk står inför stora förändringar. Reformeringen
              av EU:s gemensamma jordbrukspolitik innebär att stora arealer
              i Sverige kommer att tas ur livsmedelsproduktionen. Jag såg en
              uppgift om att, tror jag det var, 30 % eller 40 % av arealen i
              Mälardalen ska tas ur produktion. Då gäller det att söka nya möjligheter.
              Jordbruket är inte bara producent av livsmedel utan också producent
              av bioråvara, energiråvara och fibrer och skulle kunna bli det
              i mycket större utsträckning.
            </seg>
            <seg n="c050b9cd">
              För mig är industrihampa ett bra exempel på en gröda som skulle
              kunna öppna för nya möjligheter dels för svenska jordbrukare,
              dels och lika mycket för Sverige i en omställning till ett hållbart
              energisystem, till ett hållbart samhälle.
            </seg>
            <seg n="0cdabedd">
              Industrihampa ger bra avkastning som energigröda och är klart
              bättre än salix och rörflen. Jag har sett uppgifter om att jämfört
              med salix och skog skulle industrihampa ge trefem gånger större
              avkastning biomassamässigt. Den är bra i växtföljden och kväver
              ogräs, och för grödor som kommer efteråt blir det en bra avkastning.
            </seg>
            <seg n="d9224a05">
              Om man går tillbaka här kan man fråga sig vad det då är för problem
              i sammanhanget. Ja, regeringen ser problem. Jordbruksministern
              säger i sitt svar att hon befarar att det finns en risk för att
              odling av illegal hampa ökar om den totala odlingen ökar. Jag
              har respekt för att man kan se den kopplingen och det problemet.
              Jordbruksministern befarar alltså. Men frågan är vad det finns
              för belägg för att det finns en koppling mellan odling av industrihampa
              och odling av illegal hampa hampa för drogändamål. Jag väljer
              att se möjligheterna, och jordbruksministern väljer uppenbarligen
              att se problemen.
            </seg>
            <seg n="a07a2214">
              Återigen frågar jag: Vad finns det för belägg för den här kopplingen?
            </seg>
          </u>
          <note type="speaker" n="b6b72816">
            Anf. 19 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-9" n="278dad8f">
            <seg n="1626a3d4">
              Herr talman! Jag håller med Roger Tiefensee om att det finns
              möjligheter inom ramen för den omställning som vi nu går in i
              när det gäller den nya jordbrukspolitiken inom ramen för den gemensamma
              jordbrukspolitiken inom EU. Möjligheterna att odla energigrödor
              ökar med reformen. Det här är en utvecklingspotential som jag
              vill ta vara på, som jag också uttryckt i mitt svar.
            </seg>
            <seg n="20dca6d7">
              Vi har en utredning inom Jordbruksdepartementet just om jordbrukets
              roll som energiproducent, och jag ser här många möjligheter. Det
              handlar givetvis inte bara om hampa.
            </seg>
            <seg n="67ae784b">
              Roger Tiefensee beskriver fördelarna med hampa som energigröda.
              Ja, hampan är ettårig. Den är hög och tätväxande, och den ger
              en bra avkastning sett till biomassan. Men det finns också oprövade
              sidor med hampan som energigröda, och det finns väldigt lite forskning.
              Det ska vara ett steg till. Det är ju inte bara fråga om odlingssteget,
              utan sedan måste det här också kunna användas i energiproduktionen.
              Då kan det handla om att man får problem med höga askhalter eller
              problem med att tillverka pellets och briketter. Det kan också
              vara fördyrande att man behöver ha särskilda maskiner för att
              hantera det här. Men det är inte det som är problemet för mig,
              för det kan man säkert klara genom forskning och kreativt utvecklingsarbete.
            </seg>
            <seg n="dfe3e30f">
              Nej, problemet för mig är folkhälsoaspekten. Vi odlar hampa i
              dag för fiberproduktion, och det är inom ramen för det stödsystem
              som vi har inom EU. Det stödsystemet ger oss då också ett kontrollsystem,
              och det är det som är den springande punkten. Man kan inte sticka
              huvudet i sanden. Man kan inte bortse ifrån att vi kan få problem
              med missbruk. Jag tycker att vi måste känna oss helt trygga med
              att missbruksbegärlig hampa med hög THC-halt inte odlas i skydd
              av legala odlingar. Tyvärr är det så att vi inte rakt av kan använda
              det kontrollsystem som vi har när det gäller fiberproduktionen
              för odling av hampa som energigröda på uttagen areal. Därför måste
              vi titta närmare på problemet. Vi måste göra en analys. Inom ramen
              för det tillkännagivande som vi har fått från riksdagen arbetar
              vi nu med den analysen. Jag gav det klara beskedet här att vi
              inte kommer att vara klara i sådan tid att ett eventuellt nytt
              system skulle kunna vara tillämpligt säsongen 2005.
            </seg>
          </u>
          <note type="speaker" n="540e1db5">
            Anf. 20 ROGER TIEFENSEE (c):
          </note>
          <u who="roger_tiefensee_a8c5fa_w" xml:id="i-e1fbe4554655c380-1" n="b4c6a2e3">
            <seg n="ec2c37be">
              Herr talman! Det var intressant att höra jordbruksministern utveckla
              den koppling hon befarar finns. Framför allt gällde det att detta
              är svårt att kontrollera.
            </seg>
            <seg n="95a6218d">
              Men jag tycker att det jordbruksministern säger kokar ned till
              att det inte finns så mycket belägg för det här befarandet. Man
              får se praktiskt på det här. Industrihampan kväver inte bara ogräs.
              Den kväver också illegal hampa eftersom den är så högväxande.
              Skulle man då gömma små plättar med illegal hampa i en odling
              av industrihampa så skulle den kvävas. Det skulle krävas så pass
              stora ytor av illegal hampa att det inte skulle vara svårt att
              utföra kontrollen.
            </seg>
            <seg n="a27517e1">
              Man kan också titta på erfarenheter från Tyskland. Där har man
              efter åtta års odling, efter att EU godkände hampa för odling
              inom EU:s stödsystem, inte gjort några beslag av droghampa i anslutning
              till odling av industrihampa.
            </seg>
            <seg n="dff6a08e">
              Jag tycker att man ska titta på praktik och erfarenhet, och jag
              tycker inte att de visar några belägg för att folkhälsoaspekten
              spelar roll. Jag kan ha förståelse för att man ser den, men tittar
              man på praktiken och erfarenheten så finns det inga belägg för
              att den typen av kopplingar finns.
            </seg>
            <seg n="45b3f595">
              Uppdraget från riksdagen var ju att pröva möjligheten att godkänna
              odling av hampa för energi-, fiber- och proteinändamål, inom eller
              utom stödsystemet. Då är min fråga till jordbruksministern: Kommer
              jordbruksministern verkligen att pröva möjligheterna, som riksdagen
              efterfrågar, eller kommer hon att fortsätta leta efter problem?
              Och i så fall: När återkommer departementet med besked?
            </seg>
          </u>
          <note type="speaker" n="51b04c45">
            Anf. 21 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-3" n="b445766a">
            <seg n="016de7a6">
              Herr talman! Jag har också noterat svaret från jordbruksministern
              till Roger Tiefensee. Han tar upp en, tycker jag, mycket angelägen
              fråga.
            </seg>
            <seg n="480d22b1">
              Jag har ju förmånen att arbeta i miljö- och jordbruksutskottet
              och har då också varit med och tagit fram grunden till riksdagens
              ställningstagande och tillkännagivande till regeringen. Jag måste
              tolka detta som så att riksdagen har fel och regeringen har rätt
              i den här frågan, och det bekymrar mig när man intar den positionen.
              Sedan skyller jordbruksministern vidare på att det är flera departement
              som är involverade etcetera. Det är ju ren förhalning som jordbruksministern
              gör sig skyldig till. Så pass tätt samarbete har ni väl varje
              torsdag när ni träffas i regeringsrummet att ni borde kunna reda
              ut de här problemen. Det tycker jag borde vara en ganska enkel
              sak.
            </seg>
            <seg n="bc8ef223">
              Jordbruksministern säger att det här är en komplicerad fråga.
              Då ställer jag mig frågan: För vem är detta komplicerat? Jag upplever
              att det är jordbruksministern som komplicerar den här frågan.
              Detta är en oerhört gammal odlingsteknik och en oerhört gammal
              produkt. Det finns inget som är märkvärdigt i detta.
            </seg>
            <seg n="28340d02">
              Jordbruksministern säger i sitt svar till Roger Tiefensee att
              det finns oprövade sidor och frågar sig vilka maskinkedjor etcetera
              som man ska använda. Men snälla någon, det kan väl ändå inte vara
              jordbruksministern och regeringen som ska bestämma vad det är
              för typ av maskiner som ska användas! Det måste vara fullständigt
              huvudlöst! Det är självklart att det är marknaden som ska lösa
              den uppgiften. Den är hundratusen gånger bättre än regeringen
              på detta. Så håll fingrarna borta ifrån den delen, och ägna sig
              åt det som är väsentligt, nämligen att släppa fram ett klokt förslag!
            </seg>
            <seg n="6862f3e4">
              Sedan säger jordbruksministern att det här är ett folkhälsoproblem.
              Men är det ett problem i dag? Är det ett problem i dag, med den
              fiberproduktion som vi faktiskt har och de odlingar som vi har,
              eller är det fabulerade spöken som projiceras här nu?
            </seg>
            <seg n="7e741f2b">
              Jag frågar: Varför går det inte att använda samma kontroll som
              man använder för fibrer för den här typen? Nu säger jordbruksministern
              att det inte går. Det kan jag inte begripa, med den superkontroll
              som finns på jordbruksmarknaden. Tro mig, jordbruksministern,
              jag är själv jordbrukare. Jag får rita in varenda kvadratmeter
              i mina ansökningar, och det kan kontrolleras från satelliter etcetera.
              Nog borde det vara en struntsak att hålla reda på var hampan odlas
              och kunna kontrollera de områdena? Så spritt kommer det ju inte
              att bli.
            </seg>
            <seg n="5cf0cda3">
              Men det här är en oändligt viktig produktion, speciellt i omställningen
              av jordbruket, och det är viktigt att man fasar in det. Jordbruksministern
              vet precis på samma grund som jag att det är många jordbrukare
              som har jättebekymmer just nu, därför att vi befinner oss i en
              omställningsprocess, och här skulle alltså regeringen kunna medverka.
            </seg>
            <seg n="2065ef04">
              Jag kan återigen, herr talman, konstatera att tillväxthämningen
              i det här landet inte består av människorna där ute, utan den
              beror på Sveriges regering. Nu har vi på mindre än 24 timmar sett
              det när det gäller kommunikationsfrågor, när det gäller strandskyddsfrågor
              och i detta fall hampa. Detta är en tillväxtfråga, och det är
              alltså regeringen som är proppen Orvar. Jag beklagar!
            </seg>
          </u>
          <note type="speaker" n="be9600b8">
            Anf. 22 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-10" n="278dad8f">
            <seg n="91275816">
              Herr talman! Jag har uttryckt vad jag anser om energigrödor och
              de möjligheter som de kommer att ge det svenska jordbruket. Men
              jag är förvånad över Bengt-Anders Johanssons inställning när det
              gäller våra narkotikapolitiska ambitioner. Man måste sätta det
              här in i sitt sammanhang. Jag kan inte acceptera att vi väldigt
              lättvindigt säger: Här har vi inga problem det är bara att köra
              på. Vi har nog ett kontrollsystem som kan fungera, och har vi
              inte det så är det väl naturen själv som klarar kontrollen.
            </seg>
            <seg n="2eab48ca">
              Det tycker inte jag är seriöst. Jag vill också säga att regeringen
              jobbar betydligt mer seriöst än att vi bara gör upp över sammanträdesbordet
              på torsdagar. Det här är en fråga där vi behöver göra en professionell
              utredning, och det arbetet är i gång i Jordbruksdepartementet.
            </seg>
            <seg n="cb51ef0c">
              Vi har ett kontrollsystem. Jag är medveten om att hampan regleras
              i stödsystemet. Det behöver interpellanten inte berätta för mig.
              Men det är faktiskt så att alla de odlare som kan bli aktuella
              inte kommer att omfattas av det stödsystemet, utan några kommer
              att ramla mellan stolarna. Det är därför vi inte omgående kan
              redovisa vad vi har kommit fram till i det här. Vi behöver lite
              mera tid för att kunna hantera den här frågan.
            </seg>
            <seg n="0cee38a5">
              Frågan från Roger Tiefensee var egentligen vidare också. Han
              tog upp odling utanför stödsystemet och också odling som proteingröda.
            </seg>
            <seg n="1dcfe5f2">
              Därför vill jag ge beskedet att när det gäller odling utanför
              stödsystemet är kontrollproblemen än större än när det gäller
              odling för energiändamål på uttagen areal. Till hampa som proteingröda
              ställer jag mig avvisande eftersom det skulle innebära att vi
              lägger ytterligare uppdrag som skulle stödberättigas inom ramen
              för EU:s jordbrukspolitik. Det är jag inte beredd att förorda.
            </seg>
          </u>
          <note type="speaker" n="900c0c87">
            Anf. 23 ROGER TIEFENSEE (c):
          </note>
          <u who="roger_tiefensee_a8c5fa_w" xml:id="i-e1fbe4554655c380-2" n="b4c6a2e3">
            <seg n="895366da">
              Herr talman! Det är intressant att höra jordbruksministern. Kontrollsystemet
              för hampan finns ju inom stödsystemet, men det är regeringen själv
              som valt att hampa för energiändamål ska vara utanför stödsystemet.
              Där ser jag alltså inget problem. I så fall är det regeringen
              själv som skapat problemet.
            </seg>
            <seg n="6c823a33">
              Jordbruksministern sade i sitt svar och i sitt förra anförande
              att hon vill prioritera jordbruket som bioenergiproducent. Jag
              tycker inte att det blir trovärdigt när man säger att man vill
              prioritera det samtidigt som man inte är beredd att medverka till
              att försök görs på området. Det finns en stor utvecklad produktion
              av bioenergi inom jordbruket, men det vi söker är nya områden
              där den inte är utvecklad. Det är precis det som hampa skulle
              kunna handla om. Tvärtom motverkar jordbruksministern detta genom
              att inte godkänna industrihampa för energiråvara. Det gäller också
              regeringen som helhet när den till exempel halverar stöden till
              energiforskning.
            </seg>
            <seg n="967c4772">
              Industrihampa på Gotland hade ett muntligt avtal med Statens
              energimyndighet om att deras projekt för att titta på industrihampa
              som jordrensare och energigröda för 20052006 skulle få stöd, men
              det försvann i och med att regeringen valde att halvera stödet
              till energiforskning.
            </seg>
            <seg n="e0932d94">
              Min fråga är: Vad tänker ministern göra? Den hittillsvarande
              prioriteringen när det gäller bioenergi inom jordbruket räcker
              tydligen inte.
            </seg>
          </u>
          <note type="speaker" n="e230fefe">
            Anf. 24 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-4" n="b445766a">
            <seg n="0f298755">
              Herr talman! När jordbruksministern använder argumentet att jag
              på något sätt skulle vilja förringa de narkotikapolitiska ambitionerna
              är man ute på just det gråa fält som stärker bilden av att detta
              är hokuspokus. Det är direkt kontraproduktivt. Industrihampa har
              ingenting med narkotika att göra, eftersom de verksamma delarna
              är i princip obefintliga. Detta vet också jordbruksministern.
            </seg>
            <seg n="5a783844">
              Det går alltså inte att utvinna narkotiska preparat ur de nya
              industrihampor som odlas. Om jordbruksministern påstår det är
              det gravt felaktigt och ett försök att missleda åhörarna i debatten.
              Det handlar bara om att lägga ut dimridåer. Industrihampa har
              inte mer att göra med narkotika än potatis med alkohol, om man
              skulle göra den direkta kopplingen. Snälla jordbruksministern,
              i så fall skulle vi inte våga odla potatis heller.
            </seg>
            <seg n="205cd24b">
              Det finns de facto ett kontrollsystem, vilket jag är fullt medveten
              om. Av just de skäl som ministern anför, men med helt andra argument,
              ska vi kunna ha ett kontrollsystem. Använd det! Det finns där.
              Det ligger i burkarna. Det finns upplagt vid varenda länsstyrelse.
            </seg>
            <seg n="a4fc3a48">
              Sedan talar jag inte om stödsystemen. Det är inte det intressanta.
              Även företrädarna för hampaodlarna säger att de inte primärt bryr
              sig om stöden. De vill kunna odla en intressant produkt, som har
              ett bra energiinnehåll, i ett land som på grund av regeringen
              håller på att utarmas på energi.
            </seg>
          </u>
          <note type="speaker" n="dff817f3">
            Anf. 25 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-11" n="278dad8f">
            <seg n="36a81740">
              Herr talman! Bengt-Anders Johansson bullrar väldigt. Jag är mycket
              väl medveten om att vi odlar industrihampa, och vi gör det på
              ett sådant sätt att vi har en bra kontroll inom ramen för systemet
              med arealersättning. Det är hampa med låg så kallad THC-halt.
              Det är sådan hampa som också skulle vara aktuell för energiproduktion.
            </seg>
            <seg n="c9334280">
              Bengt-Anders Johansson säger att vi har ett kontrollsystem, det
              ligger i burkarna, det är bara att använda det. Det är inte så
              enkelt. Vi har tittat lite djupare på det här problemet, och vi
              skulle få en situation om vi nu sade ja till produktion av energihampa
              på träda där några som inte uppfyller stödvillkoren hamnade utanför
              kontrollsystemet. Vissa odlare skulle hamna mellan stolarna. Det
              är det problemet vi just nu tittar på.
            </seg>
            <seg n="28ffbd24">
              Jag kan nämna att jag räknar med att vi ska kunna ha en rapport
              färdig i april och sedan i höst kunna göra en återrapportering
              till riksdagen efter den sedvanliga remissbehandlingen.
            </seg>
            <seg n="8cce1227">
              Återigen: Odling av energigrödor ger stora möjligheter inom jordbruket,
              och vi har många olika grödor som vi nu jobbar med. Vi behöver
              också forskning på det här området, och det är bland annat där
              som det allmänna kommer in. Jag sade tidigare, Bengt-Anders Johansson,
              att jag hade noterat att det kunde finnas en del problem när det
              gäller att använda hampan som energigröda, men jag gjorde inga
              anspråk på att lösa de problemen.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="3d8f326f">
            6 § Svar på interpellation 2004/05:200 om djurtransporter i EU
          </note>
          <note type="speaker" n="2990c8cc">
            Anf. 26 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-12" n="278dad8f">
            <seg n="8f8baf23">
              Herr talman! Sven-Erik Sjöstrand har frågat mig vad jag avser
              att göra för att begränsa djurtransporttiderna inom EU, samt för
              att förbättra utrymmeskraven vid djurtransporter inom EU.
            </seg>
            <seg n="ecabd849">
              Jag instämmer med Sven-Erik Sjöstrand i att EU:s regler om transporttider
              och utrymmeskrav i samband med transporter behöver förbättras.
              Av denna anledning har Sverige aktivt medverkat i förhandlingarna
              om nya EU-regler på området.
            </seg>
            <seg n="91d2e06f">
              Kommissionens förslag till förordning om skydd av djur under
              transport, som presenterades i juli 2003, innehöll skärpta regler
              om bland annat kontroll, tillsyn, utbildning, krav på vattentillförsel
              och ventilation under långa transporter samt ändrade regler om
              transporttider, viloperioder och utrymmeskrav. De delar som handlade
              om kontroller med mera bedömde jag skulle medföra förbättringar
              för djurskyddet. De föreslagna transporttiderna och utrymmeskraven
              var däremot helt oacceptabla eftersom de gick ut på att djur under
              långa transporter inte skulle avlastas för vila utan hållas kvar
              ombord på fordon under förhållanden som inte skulle medge att
              samtliga djur kunde ligga ned samtidigt. Dessutom skulle de nya
              reglerna inte sätta stopp för extremt långa transporter.
            </seg>
            <seg n="63357b80">
              Glädjande nog var Sverige inte ensamt i sin uppfattning utan
              ett stort antal länder stödde oss i att åtminstone slakttransporter
              ska begränsas till maximalt åtta timmar och att vila på fordon
              bara kan accepteras om utrymmena är tillräckligt stora för djuren
              att kunna ligga ned. Vid behandlingen i ministerrådet i april
              2004 föll därför förslaget och ingen ny förordning kunde antas.
            </seg>
            <seg n="29efc5a8">
              Det var mycket beklagligt att vi inte kunde enas om transporttider
              och utrymmeskrav vid ministerrådet i april. Än mer beklagligt
              var det att vi därmed också hade sagt nej till kommissionens förslag
              avseende utökade kontroller, förbättrad tillsyn, nya utbildningskrav
              samt förbättrade villkor under långa transporter i form av krav
              på vattentillförsel, ventilation med mera. Tillsynen är i dag
              bristfällig, och det förekommer att transportörer kör genom hela
              Europa med levande djur utan att stanna för de obligatoriska viloperioderna
              om 24 timmar under vilka djuren ska avlastas för vila, foder och
              vatten. En förbättrad tillsyn medför i praktiken reella förbättringar
              för djurskyddet.
            </seg>
            <seg n="598c953b">
              Därför var jag positiv till det nederländska ordförandeskapets
              förslag att bryta ut de delar där vi inte kunde komma överens
              och i stället som ett första steg anta en ny förordning som var
              inriktad på att förbättra efterlevnaden av reglerna. I det nederländska
              förslaget ingick även att satellitnavigeringssystem ska användas
              för att kontrollera att reglerna följs. Detta första steg ska
              enligt förslagets översynsklausul följas av en rapport från kommissionen
              inom fyra år samt vid behov ytterligare lagstiftningsförslag.
              Min positiva inställning till det nederländska förslaget fick
              också ett starkt stöd av EU-nämnden vid behandlingen inför ministerrådet.
            </seg>
            <seg n="cbc80541">
              Genom att vi aktivt medverkat i förhandlingarna har vi kunnat
              påverka arbetet i positiv riktning. Bland annat ansåg vi det oacceptabelt
              att länder som redan kommit långt i sitt djurskyddsarbete tvingas
              ta ett steg bakåt. Vi lyckades i dessa ansträngningar, och den
              förordning som beslutades vid ministerrådet den 2223 november
              innehåller en klausul om att medlemsstater får ha strängare regler
              för transporter inom det egna landet. Vi lyckades även få in förtydliganden
              i översynsklausulen när det gäller den rapport kommissionens ska
              lämna. Däremot lyckades vi inte ändra tidsramarna för kommissionens
              rapport, som vi ansåg skulle lämnas inom två år i stället för
              fyra år. Därför kunde jag inte rösta för förslaget, utan lade
              ned min röst.
            </seg>
            <seg n="277f2844">
              Jag anser att den nya förordningen har förutsättningar att leda
              till vissa förbättringar för djuren inom hela EU och konstaterar
              samtidigt att förordningen inte hindrar Sverige och andra länder
              att ha strängare regler för transporter inom det egna landet.
              Men som jag tidigare sade är jag inte nöjd med detta, utan anser
              att det är högst angeläget att vi på alla sätt verkar för att
              förbättra reglerna om transporttider och utrymmen inom EU. Det
              gläder mig att Sven-Erik Sjöstrand delar ambitionen att Sverige
              ska vara drivande i arbetet.
            </seg>
            <seg n="ad29c639">
              Sverige, Tyskland och Luxemburg har lämnat en röstdeklaration,
              där vi bland annat uppmanar kommissionen att vidta nödvändiga
              åtgärder så fort som möjligt för att förbättra reglerna om transporttider
              och utrymmeskrav.
            </seg>
          </u>
          <note type="speaker" n="d894bccf">
            Anf. 27 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-1e5ebd649e4656df-0" n="637990da">
            <seg n="531bc14d">
              Herr talman! Först vill jag tacka jordbruksministern för svaret.
              Jag vill redan i debattens inledning säga att jag och jordbruksministern
              troligen har samma syn på djurtransporter. Sverige har varit aktivt
              i denna fråga. Ministern med medarbetare har säkert gjort vad
              de har kunnat för att förbättra kommissionens förslag. Vad gäller
              den svenska ståndpunkten att vi ska driva på i denna fråga finns
              det vad jag vet stöd från en enig EU-nämnd.
            </seg>
            <seg n="c13a1a9a">
              Det är mycket beklagligt att de långa djurtransporterna fortsätter
              med EU:s goda minne trots att miljontals EU-medborgare kräver
              att lidandet ska upphöra. Men djurtransport och djurvälfärd är
              inget som prioriteras av majoriteten inom EU. I stället vill man
              att djur ska behandlas som vilken vara som helst. Då är det EU:s
              regler om varornas fria rörlighet som blir riktmärket.
            </seg>
            <seg n="fd7fd909">
              Vi var många som var mycket besvikna när kommissionens förslag
              till förordning om djurskydd vid transporter kom år 2003. Jag
              vet att förslaget mötte hård kritik från medlemsländerna. Kommissionen
              föreslog att djuren ska vila tolv timmar i fordonet efter varje
              niotimmarstransport. Någon begränsning för den totala transporttiden
              föreslogs inte. Till och med detta förslag ansågs som alltför
              långtgående av vissa länder. Vad jag har förstått finns dessa
              länder främst i södra Europa, där det tycks vara en nästan total
              avsaknad av politisk vilja att ändra på reglerna.
            </seg>
            <seg n="a1cd47bc">
              Under det irländska ordförandeskapet kom det fram ett kompromissförslag.
              Det innebar i korthet att varannan viloperiod ska vara två timmar
              och varannan tolv timmar, om jag nu har förstått det rätt. När
              jordbruksministern samrådde med EU-nämnden fick hon stöd från
              samtliga partier att inte stödja det irländska kompromissförslaget.
              Jag tror att vi i EU-nämnden också uttryckte att Sverige endast
              ska stödja förslag som innebär reella och väsentliga förbättringar
              i förhållande till den nuvarande lagstiftningen.
            </seg>
            <seg n="2d730776">
              För mig var det ganska oväntat att Nederländerna över huvud taget
              skulle ta upp frågan om ett nytt regelverk för djurtransporter.
              I samband med det nya ordförandeskapet sade Nederländernas jordbruksminister
              att detta inte var någon prioriterad fråga. Vad jag har förstått
              är det ganska oklart när frågan nu kommer upp på bordet igen.
              Där är jag lite orolig.
            </seg>
            <seg n="fce84210">
              Det nya regelverket ska träda i kraft år 2007. Om vi sedan ska
              vänta ytterligare fyra år innan frågan om transporttiderna och
              utrymmeskraven kommer upp på EU:s bord blir det en väntan på sex
              år. Hur ser Ann-Christin Nykvist på detta? Finns det en möjlighet
              att driva på? Jag tror inte att alla de miljoner människor som
              protesterar mot grymma och långa djurtransporter kommer att acceptera
              det. De vill inte vänta sex år, och det vill inte jag heller.
              De vill ha förändringar som de redan har gått och väntat på väldigt
              länge.
            </seg>
            <seg n="d16c7eb3">
              Sedan kan vi se på ett land som Polen, eller andra nya medlemsländer
              i EU. Hur ser det på djurtransporter? Finns det en chans att vi
              kan få hjälp av Polen, även om det ibland tillhör syndarna när
              det gäller djurtransporter? Polen skickar till exempel hästar
              för slakt till Italien. Man har upptäckt allvarliga brister i
              de transporterna.
            </seg>
            <seg n="ab8c6db2">
              Hur är det med den nya kommissionären för djurskydd? Det är en
              cypriot som heter Markos Kyprianou, och har ett efternamn som
              jag inte kan uttala. I något sammanhang har jag sett att hans
              kommentar efter beslutet har varit att hans ambition hade varit
              att reducera transporttiderna och beläggningsgraden mycket mer.
            </seg>
          </u>
          <note type="speaker" n="63ee707e">
            Anf. 28 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-5" n="b445766a">
            <seg n="44329b6b">
              Herr talman! Jag vill tacka jordbruksministern för beskrivningen
              av det aktuella läget. Jag kan vara kritisk, och det vet jordbruksministern.
              Men jag kan också vara rättvis och uttrycka mitt mycket tydliga
              erkännande för det arbete som jordbruksministern gör i den här
              typen av frågor. Det var bra att avstå från att rösta nu i november
              när frågan kom upp. Jag vet av egen erfarenhet att det är en väldigt
              stark markering i de europeiska samarbetsformerna när man avstår.
              Det är en heder åt ministern att vara tydlig här. Jag vet också
              att det är ett äkta engagemang som även stöds av oss alla här
              i riksdagen.
            </seg>
            <seg n="cac1bd8b">
              Men det var inte uteslutande för att berömma ministern som jag
              begärde ordet i den här interpellationsdebatten. Jag ska inte
              rikta mig direkt till ministern, men det finns ändå med i periferin.
              Vi i oppositionen är medvetna om att Vänstern i många sammanhang
              förmår att styra Socialdemokraterna till både det ena och det
              andra, mest oönskade saker som jag kan konstatera. När jag läser
              interpellationen blir jag lite bekymrad. Det är därför jag vill
              ha ett klarläggande från både ministern men också interpellanten.
            </seg>
            <seg n="006ef2e7">
              Interpellanten skriver i den inledande meningen: Djur är levande
              varelser med känslor och kan lika lite som människor behandlas
              som materiella ting som köps, säljs och transporteras som andra
              varor. Det står köps och säljs som andra varor. Det innebär, herr
              talman, att interpellanten jämför djur och människor i detta avseende.
              Det bekymrar mig.
            </seg>
            <seg n="6e21213c">
              Min fråga är därför: Är det i akt och mening att Vänsterpartiet
              tänker föreslå att man inte kommer att få köpa och sälja djur
              i framtiden? Är det andemeningen i Vänsterpartiets skrivning?
              Min fråga till ministern är: Är det någonting som ministern tycker
              är positivt att handeln med djur skulle upphöra? Det innebär att
              all form av djurhandel skulle försvinna. Är detta syftet? Det
              är viktigt att få ett klargörande så att inte det är en slamkrypare
              som ligger i interpellationen.
            </seg>
          </u>
          <note type="speaker" n="34c7531a">
            Anf. 29 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-13" n="278dad8f">
            <seg n="c3516d7f">
              Herr talman! Jag vill direkt säga till Bengt-Anders Johansson
              att jag i mitt arbete utgår från den djurskyddslagstiftning som
              vi har i Sverige. Det är en mycket stark och bra djurskyddslagstiftning
              som uttrycker att vi inte ska utsätta djur för onödigt lidande.
            </seg>
            <seg n="df2367e2">
              Vi ska också kunna se till att djur har utrymme för ett naturligt
              beteende. Det är utgångspunkten för mitt arbete.
            </seg>
            <seg n="c4a06e79">
              Jag känner mig tillfreds med att vi har kunnat ta det här första
              steget inom EU för att kunna komma till rätta med de problem som
              vi har med djurtransporter. Vi fick reella förbättringar när det
              gäller tillsynen, satellitnavigeringssystemet och andra tillsynsåtgärder
              som tillsynsmyndigheterna ska vidta. Det ställs krav på utbildning
              hos dem som transporterar, dem som har hand om djuren och dem
              som lastar på och av och dem som hanterar djuren på marknader.
              Vi kom också en bra bit på väg när det gäller fordonen och strö,
              vatten och ventilation. Det blir alltså reella förbättringar för
              djuren från och med 2007.
            </seg>
            <seg n="0efb8637">
              Just för hästar kom vi ett steg extra. Så kallade icke tämjda
              hästar får nu inte transporteras i mer än åtta timmar. Sven-Erik
              Sjöstrand nämnde ju just transporter av hästar från Polen. Där
              har vi fått strängare regler. Hästar ska också kunna stå enskilt
              i transportsystemen.
            </seg>
            <seg n="e7f14a49">
              Frågan är: När kan vi ta nästa steg? Från svensk sida kommer
              vi att göra allt för att fortsätta driva på. Vi hade ett EU-seminarium
              för inte så länge sedan här i Sverige där vi tog upp de här frågorna.
              Det gällde givetvis även transporttiderna. Både de nya och de
              gamla medlemsländerna var med, och jag tycker att vi fick ett
              starkt gensvar vid seminariet. Vi ska hitta en bra agenda för
              att gå vidare och påverka.
            </seg>
            <seg n="07579b81">
              Den nye kommissionären Kyprianou försäkrade vid ministerrådet
              den 2223 november att kommissionen vill ha rejäla förbättringar
              av djurskyddet vid transporter. Han försäkrade också att kommissionen
              avser att övervaka efterlevnaden av regelverket och att man är
              beredd att vid behov föreslå ny lagstiftning för att stärka djurskyddet.
              Jag tycker att det var en mycket välkommen deklaration från kommissionären.
              Jag ska också se till att jag snart får de samtal som jag behöver
              med kommissionären för att ge den svenska synen och argumentera
              för att man inte ska vänta i fyra år innan man kommer igen med
              reglerna för transporter. Man ska i stället göra som vi drev på
              för från svensk sida, nämligen komma igen efter två år.
            </seg>
            <seg n="fdc0deae">
              Det här är en viktig fråga. Vi kan inte tappa tempo. Det är också
              en svår fråga. Det finns, som interpellanten sade här, väldiga
              motsättningar mellan olika delar och olika länder inom EU.
            </seg>
          </u>
          <note type="speaker" n="1af9bfeb">
            Anf. 30 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-1e5ebd649e4656df-1" n="637990da">
            <seg n="7a08682f">
              Herr talman! I Vänsterpartiet har vi precis samma syn som jordbruksministern,
              Bengt-Anders; det gäller att försöka stärka djurskyddslagstiftningen.
              Det är ett arbete som är viktigt.
            </seg>
            <seg n="4992e8ed">
              Naturligtvis kan vi se alla de brister som finns i EU. De har
              ju uppmärksammats inte minst av medierna. Miljontals människor
              är oroliga. De ser hur djur lider. Därför är det viktigt att få
              ett bra regelverk.
            </seg>
            <seg n="095b2ba2">
              Vi har i alla tider köpt och sålt djur. Det har funnits marknader
              och så vidare, man byter och avlar djur och lär av varandra. Det
              kommer vi nog inte ifrån. Däremot kan vi kanske inte behandla
              djur som vilka varor som helst. Det är det jag är rädd för att
              vi ser nu. Vi har den inre marknaden som gör att varor sänds härs
              och tvärs igenom EU. När det gäller djur är tillsynen viktig.
              Utrymmeskraven måste förbättras. Det finns djur som dör därför
              att de varken får foder eller vatten i transporterna på grund
              av att utrymmeskraven är för dåliga.
            </seg>
            <seg n="2e33beef">
              Det är glädjande att vi kommer att få satellitnavigeringssystemet,
              fast det kanske blir först 2009. Det är också bra att utbildningen
              förbättras för chaufförerna och för dem som finns på de olika
              marknadsplatserna och där djur lastas av.
            </seg>
            <seg n="71f718ec">
              Detta kanske inte är en seger, men det är i alla fall ett steg
              i rätt riktning. Jag vet att ni har gjort vad ni har kunnat. Men
              som jag pekar på i interpellationen är de stora bitarna kraven
              på förbättrade och kortare djurtransporter när det gäller tiderna
              och utrymmet. Jag tycker inte att det verkar som om man vill ta
              upp dem på ett bra sätt, utan att man bromsar. Det är de ekonomiska
              drivkrafterna som i stället är betydligt viktigare. Man skyddar
              många av transportföretagen. Man skyddar de interna livsmedelsföretagen
              och slakterierna.
            </seg>
            <seg n="2993ee7b">
              Runtom i EU har man i vissa länder en överkapacitet. Man har
              helt enkelt för många djur. I vissa länder, till exempel Italien,
              kanske man slaktar och pressar ned priserna och försöker upprätthålla
              sin sysselsättning. Det sker till priset av att djur lider.
            </seg>
            <seg n="4e043f06">
              Gudrun Lindvall gjorde ett fantastiskt fint arbete i den svenska
              transportutredningen. Hon uppskattade att det finns ungefär 20
              miljoner större djur och 500 miljoner fjäderfä som transporteras
              inom EU. Det är många och långa transporter. Det är till nackdel
              både för miljön, i form av utsläpp från diesel och andra avgaser,
              och för djuren. Här finns alltså mycket att göra.
            </seg>
            <seg n="2c0725ca">
              Det som jag ser som viktigast är att vi har respekt för djuren
              och att vi behandlar dem på ett humant sätt. Då gäller det att
              de inte ska utsättas för alltför många främmande miljöer, trängsel
              och instängdhet. Vi kan även se här i Sverige att djur tyvärr
              dödas. Man har gjort en undersökning som visar att redan om temperaturen
              ökas till 23 grader så riskerar ett ganska stort antal grisar
              i gristransporter att dödas. Det finns transporter där temperaturen
              är kanske 3050 grader. Därför är det viktigt att vi gör de här
              sakerna. Jag hoppas att vi kan göra mycket mer konkret åt detta.
            </seg>
          </u>
          <note type="speaker" n="ff61d925">
            Anf. 31 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-9702838bde8f4c9c-6" n="b445766a">
            <seg n="9befeadc">
              Herr talman! Som jag sade i mitt förra anförande och som jag
              tror att vi är överens om: Djur ska behandlas väl. Det är alltså
              inte det som frågan egentligen handlar om när vi resonerar om
              detta. Det är viktigt att vi får gemensamma bestämmelser som är
              så bra som möjligt i övriga Europa också.
            </seg>
            <seg n="38cc39ff">
              Jag fick ändå inget riktigt bra svar på min fråga. Jordbruksministern
              hänvisade till djurskyddslagstiftningen och att den är rättesnöret
              för ministerns arbete. Det är väl gott och väl, men nu är ju jordbruksministern
              och vi här i kammaren satta att kunna förändra djurskyddslagstiftningen.
              Jag vill alltså fråga bortom den nuvarande lagstiftningen, eftersom
              jag ändå läser in ett förmänskligande i tänkandet från Sven-Erik
              Sjöstrands interpellation. Sven-Erik Sjöstrand säger samma sak,
              det vill säga att det handlar om att stärka djurskyddslagstiftningen.
            </seg>
            <seg n="6ed53d5b">
              Jag ställer en rak fråga som jag vill ha svar på både från jordbruksministern
              och från Sven-Erik Sjöstrand: Kommer det att i er framtid vara
              okej att sälja och köpa djur? Den frågan kan man svara ja eller
              nej på. Det skulle vara bra för mig att få ett besked.
            </seg>
          </u>
          <note type="speaker" n="fae9dfda">
            Anf. 32 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-14" n="278dad8f">
            <seg n="bae8f134">
              Herr talman! Det känns som om vi är på väg in i en otroligt stor
              etisk debatt. Vi har haft ett rådslag i mitt parti här under det
              gångna året om djuretik och livsmedelsproduktion. Det är ett fantastiskt
              spännande arbete. Vi har tittat tillbaka i historien och vi har
              studerat filosofi.
            </seg>
            <seg n="64310372">
              Vi kan konstatera att människan har haft djuren i sin tjänst
              under en mycket lång historia. I dag har vi en relation till lantbrukets
              djur som gör att vi köper och säljer djur. Vi har i vår kultur
              accepterat att vi äter kött. Jag har ingen ambition att ha någon
              annan uppfattning. Detta är en del i vår kultur. Om man som enskild
              medborgare sedan har en annan uppfattning kan man förstås välja
              bort detta. Hur det sedan ser ut om 10 000 år vet inte jag. Sådana
              här värderingar förändras över tiden.
            </seg>
            <seg n="8eda9594">
              Avslutningsvis vill jag säga att jag tänker gå vidare med kraft
              och försöka bilda opinion för att komma till rätta med de långa
              djurtransporterna. Vi har flera medlemsländer med oss. Det är
              Sverige, Danmark, Tyskland och Luxemburg som bildar en grupp som
              tycker likadant. Jag känner att det är en styrka att ha kolleger
              vid min sida. Jag ska också försöka att övertyga andra kolleger.
            </seg>
            <seg n="110c91b6">
              Jag är väldigt glad över det här första steget som vi har tagit.
              Just det problem som Sven-Erik Sjöstrand tar upp om att djur dör
              i fordonen på grund av fel temperatur kommer vi nu att kunna hantera
              med den förordning som ministerrådet har beslutat om. Den omfattar
              bland annat regler om ventilation.
            </seg>
          </u>
          <note type="speaker" n="46a363df">
            Anf. 33 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-1e5ebd649e4656df-2" n="637990da">
            <seg n="eed823d5">
              Herr talman! Först ska jag säga till Bengt-Anders Johansson att
              jag tycker att man ska försöka att minimera djurtransporterna.
              Jag tror inte att de är bra. Många djur upplever stress, rädsla
              och allt möjligt. Jag tror inte heller att köttet blir så bra
              om djur transporteras för länge. Det kommer nog alltid att vara
              så att vi köper och säljer djur, men då tycker jag att det ska
              vara en bra lagstiftning. Man ska också har respekt för dem som
              är vegetarianer och dem som har en annan syn, precis som jordbruksministern
              säger. Det är viktigt.
            </seg>
            <seg n="ecc144a1">
              Jag tror också att man ska sträva efter ett lokalt perspektiv
              med slakterier på nära håll i landet. Jag tror att det är ganska
              bra att man har gårdsslakterier och så vidare.
            </seg>
            <seg n="57381bcd">
              Vad jag vet har EU-parlamentet vid flera tillfällen beslutat
              att djurtransporter inte ska få pågå längre än åtta timmar. Det
              tycker jag är ganska bra, men parlamentets beslut är ju enbart
              rådgivande. Jag vet egentligen inte varför det är så. Jag kan
              bara konstatera att många av ministrarna från ett flertal länder
              har struntat i den här rekommendation för att skydda sin inhemska
              industri. Det gäller länder i södra Europa.
            </seg>
            <seg n="a9bcfb36">
              Jag välkomnar naturligtvis att jordbruksministern fortsätter
              att med kraft driva de här frågorna. Det här nya förslaget innebär
              vissa förbättringar. Jag tror också att ministern gjorde helt
              rätt genom att lägga ned rösten. Det är bra att tillsynen och
              kontrollen blir bättre. Vi får ändå vissa reella förbättringar
              när det gäller djurskyddet.
            </seg>
            <seg n="faa2fe4c">
              Det är också bra att Sverige fick med en klausul om att medlemsstater
              får ha strängare regler för transporter inom det egna landet.
              Det är bra att Sverige, Tyskland och Luxemburg lämnade en röstförklaring
              så att reglerna om transporttiderna och utrymmeskraven kan åtgärdas
              så fort som möjligt. Det är väldigt bra.
            </seg>
          </u>
          <note type="speaker" n="c2b6162f">
            Anf. 34 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_konsumentminister_w" xml:id="i-3352d5962307eb91-15" n="278dad8f">
            <seg n="f8dcbcb3">
              Herr talman! Sven-Erik Sjöstrand sammanfattade så bra vad som
              nu är beslutat. Jag tänker inte upprepa det. Jag vill bara säga
              att jag kommer att fortsätta att driva att vi inte ska ha längre
              djurtransporter än åtta timmar.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="906c6ece">
            7 § Svar på interpellation 2004/05:148 om kvinnors skyddsbehov
          </note>
          <note type="speaker" n="861bc475">
            Anf. 35 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-0" n="6b1c1396">
            <seg n="e3e8f81d">
              Herr talman! Anne-Marie Ekström har frågat mig vilka åtgärder
              jag avser att vidta för att riktlinjerna för utredning och bedömning
              av kvinnors skyddsbehov följs i större utsträckning än vad som
              görs i dag.
            </seg>
            <seg n="3682ebc9">
              Kvinnors särskilt utsatta situation i asylprocessen har sedan
              länge uppmärksammats av regeringen. Bland annat infördes redan
              1997 en särskild skyddsgrund i utlänningslagen som ger asylsökande
              möjlighet att stanna i Sverige om de känner välgrundad fruktan
              för förföljelse på grund av kön och sexuell läggning. En utredning
              har även på regeringens uppdrag föreslagit författningsändringar
              som är nödvändiga för att personer som känner välgrundad fruktan
              för förföljelse på grund av kön eller sexuell läggning ska kunna
              betraktas som flyktingar enligt 1951 års Genèvekonvention.
            </seg>
            <seg n="21320a35">
              Utlänningslagstiftningen är i sak könsneutral, det vill säga
              i lika grad anpassad till män som kvinnor. Utlänningsmyndigheterna
              är även skyldiga att tillämpa övriga regler och styrinstrument
              som ger skydd för kvinnor i asylprocessen, till exempel sekretesslagen.
            </seg>
            <seg n="771004d6">
              För att ytterligare öka medvetandet om den speciella problematik
              som kvinnor kan ha i asylprocessen har Migrationsverket på regeringens
              uppdrag utarbetat riktlinjer för utredning och bedömning av kvinnors
              skyddsbehov. Detta är alltså ett komplement till övriga regler
              och styrinstrument.
            </seg>
            <seg n="49ef80f9">
              Riktlinjerna understryker att sekretessaspekterna är en av de
              viktigaste frågorna under asylutredningen. Känsliga aspekterna
              vid könsrelaterade övergrepp måste även beaktas vid utformningen
              av beslutsskälen och vid delgivningen av beslutet.
            </seg>
            <seg n="9fa64de0">
              Verket redovisade förra året, också på regeringens uppdrag, hur
              genomförandet av riktlinjerna har skett och ska bedrivas framöver.
              Av denna redovisning framgår i korthet att all personal vid utlänningsmyndigheterna
              har tillgång till riktlinjerna och att ett kontinuerligt arbete
              pågår för att stärka skyddet för kvinnorna i asylprocessen i enlighet
              med riktlinjerna.
            </seg>
            <seg n="e4a4b709">
              Frågor som berör kvinnors skyddsbehov kommer även i fortsättningen
              att vara högt prioriterade av myndigheterna och regeringen. Jag
              anser att det är viktigt att Migrationsverkets arbete med att
              genomföra riktlinjerna om kvinnors skyddsbehov i asylprocessen
              fullföljs. Regeringen kommer även fortsättningsvis att noga följa
              hur myndigheterna arbetar med frågan om kvinnors asylskäl.
            </seg>
          </u>
          <note type="speaker" n="888c93f2">
            Anf. 36 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-75d8a85936886f3e-0" n="369658f1">
            <seg n="9ceb56c2">
              Herr talman! Jag tackar migrationsministern för svaret, men jag
              kan inte påstå att jag är nöjd med det. Som vanligt är det bara
              ord och inga konkreta åtgärder som ministern kan prestera.
            </seg>
            <seg n="09192e7d">
              Vad hjälper det att säga att man uppmärksammar kvinnors särskilt
              utsatta situation i asylprocessen om man inte samtidigt gör något
              åt det?
            </seg>
            <seg n="3df96341">
              Vad hjälper det att stifta nya lagar om de som redan finns inte
              följs? Det finns i dag möjlighet, precis som migrationsministern
              anför, att ge uppehållstillstånd till skyddsbehövande som förföljs
              på grund av kön, men mycket få tillstånd beviljas. Under 2003
              var det endast 17 fall.
            </seg>
            <seg n="ea6499df">
              Vad hjälper det att regeringen ger Migrationsverket i uppdrag
              att utarbeta riktlinjer för utredning och bedömning av kvinnors
              skyddsbehov om regeringen inte samtidigt säger till Migrationsverket
              att de ska följa riktlinjerna? Att ha tillgång till riktlinjer
              är inte samma sak som att följa dem. Borde inte arbetet med att
              genomföra riktlinjerna varit slutfört nu?
            </seg>
            <seg n="9b6e640f">
              Herr talman! Riktlinjerna handlar om hur kvinnor ska behandlas
              i asylprocessen. Man ska har rätt till kvinnlig tolk och advokat,
              rätt att höras enskilt och rätt till sekretess även gentemot sin
              egen man. Men Migrationsverket bryter mot detta. Det finns många
              exempel.
            </seg>
            <seg n="2939a293">
              Vi kan ta exemplet med den bosniska kvinna som blivit våldtagen
              och får en serbisk manlig tolk. Det är inte konstigt att hon inte
              berättar hela historien från början. När hon sedan träffar någon
              som hon litar på och vågar berätta sitt livs historia är hon inte
              trovärdig enligt Migrationsverkets uppfattning. Valet av tolk
              har stor betydelse för utredningens resultat. Det står i riktlinjerna.
              Det är viktigt med en kunnig tolk med bred kulturkompetens. Hur
              rimmar det med att anlita en manlig tolk som dessutom betraktas
              som fiende?
            </seg>
            <seg n="45bc69f6">
              Herr talman! Jag vet att ministern inte kan kommentera ett enskilt
              fall, men hur kan det bli så att en kvinna som utsatts för våldtäkt
              i sitt hemland inte får hålla den hemlig för sin man? I kvinnans
              hemland betraktas våldtäkt som en skam, varför hennes man lämnar
              henne. I riktlinjerna står det att sekretess är en av de viktigaste
              frågorna under asylutredningen. Det har även migrationsministern
              sagt. När det sedan också kommer fram till kvinnans familj att
              hon råkat ut för en våldtäkt innebär det att hon riskerar att
              bli utsatt för hedersmord. Trots detta ska kvinnan avvisas.
            </seg>
            <seg n="22f7ad9f">
              I riktlinjerna står att ensamstående kvinnor, eventuellt med
              minderåriga barn, kan vara mer utsatta och mer sårbara än andra.
              Kvinnor som saknar anhöriga blir mycket utsatta i vissa länder.
              Ensamstående kvinnor stöts många gånger ut ur samhället, och deras
              enda möjlighet till försörjning kan vara prostitution.
            </seg>
            <seg n="3dd07e49">
              Många kvinnor blir utsatta slumpmässigt beroende på var de bor
              eller om de tillhör någon minoritet. Det står i riktlinjerna.
              Det står där också att det kan vara svårt att bedöma om en kvinna
              kommer att bli förföljd när hon återvänder hem. Därför måste de
              som arbetar med asylsökande kvinnor ha en god kunskap om det land
              som kvinnan kommer ifrån. I många länder riskerar kvinnor som
              kommer från landsbygden i större utsträckning än andra att bli
              utsatta.
            </seg>
            <seg n="96baadec">
              Varför avvisas då kvinnor utan att man kontrollerar hur det ser
              ut i landet för just den enskilda kvinna som ska avvisas? Eller
              vet man det utan att bry sig?
            </seg>
          </u>
          <note type="speaker" n="9845ed05">
            Anf. 37 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-1" n="6b1c1396">
            <seg n="4168cf4b">
              Herr talman! Kvinnors asylskäl är en väldigt viktig fråga, och
              jag är mycket glad för att Anne-Marie Ekström lyfter fram den.
              Anne-Marie Ekströms fråga i dag har ett väldigt viktigt principiellt
              innehåll.
            </seg>
            <seg n="90f46dbe">
              Jag brukar ibland säga att Genèvekonventionen skrevs av män för
              män. Det är ju så att i Genèvekonventionen som den är uttryckt
              är en flykting på något sätt en man. Man hade för 50 år sedan
              inte riktigt kunskapen om att just kvinnors asylskäl kunde se
              annorlunda ut än för män. Men på 50 år har våra kunskaper och
              erfarenheter om vad könsrelaterat våld innebär ökat betydligt.
              Det kan handla om hedersmord, om hedersrelaterat våld, om systematiska
              våldtäkter som vapen i väpnade konflikter och om könsstympning.
              Det betyder att kvinnors asylskäl kan se helt annorlunda ut än
              mäns asylskäl. Det var också skälet till att man lade till en
              skyddsgrund när utlänningslagen förändrades 1997.
            </seg>
            <seg n="189ab8de">
              Just för att utveckla detta med kunskaper och attityder gav regeringen
              också Migrationsverket i uppdrag att utarbeta riktlinjer för hur
              man skulle utreda och även bedöma kvinnors asylskäl. Dessa riktlinjer
              är väldigt viktiga, och de finns tillgängliga hos alla inom Migrationsverket.
              De innefattar till exempel att man ska uppmärksamma kvinnors asylskäl
              väldigt tydligt i asylprocessen.
            </seg>
            <seg n="de508612">
              Det handlar också om att försöka hitta metoder för att kvinnor
              ska kunna känna förtroende för asylprocessen och att kvinnor själva
              får välja om de vill ha ett kvinnligt eller ett manligt ombud,
              om man vill ha en kvinnlig eller en manlig tolk och så vidare.
              Man ska ge kvinnan en sådan möjlighet, men det måste vara kvinnan
              själv som står för valet.
            </seg>
            <seg n="c22b3301">
              Denna fråga innehåller väldigt många olika delar. Anne-Marie
              Ekström frågar: Vad beror det på att arbetet med de här riktlinjerna
              inte är slutfört? Jag tror faktiskt att det arbetet aldrig någonsin
              kommer att slutföras. Jag tror att det väldigt mycket handlar
              om attityder, om kunskaper, om perspektiv och om att man måste
              sätta sig in i kvinnors situation. Det är en process som ständigt
              och jämt måste vara levande. Migrationsverket får ständigt nya
              handläggare och beslutsfattare som måste komma in i den här processen.
              Jag tror alltså att man knappast någonsin kommer att helt kunna
              lägga bakom sig att riktlinjerna är genomförda utan det är någonting
              som under väldigt lång tid måste leva i verket.
            </seg>
          </u>
          <note type="speaker" n="9dd488c7">
            Anf. 38 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-75d8a85936886f3e-1" n="369658f1">
            <seg n="ef661a07">
              Herr talman! Det är glädjande att migrationsministern har börjat
              inse vad det är fråga om, men det är fortfarande bara ord. Jag
              kan inte förstå varför vi ska offra kvinnor medan man byter handläggare
              på Migrationsverket. Har man infört riktlinjer är det självklart
              att man måste få ut dem i processen, bland personal och så vidare,
              men varför man ska offra kvinnor för att man byter personal på
              Migrationsverket kan jag inte förstå.
            </seg>
            <seg n="38819eef">
              Jag avslutade mitt förra inlägg med frågan om landkunskap. I
              riktlinjerna hänvisar man till det dokumentationssystem som finns
              om olika länder och som utgör en bred, djup och uppdaterad kunskapsbank.
              Där kan även specifika sakuppgifter om kvinnorna av värde för
              utredarna finnas. Men några sidor längre fram står det att den
              allmänna landrapporteringen dock kan sakna mer djupgående analyser
              rörande just kvinnors specifika situation.
            </seg>
            <seg n="c1d2b3c4">
              Slår man upp den rapport om Migrationsverket som Riksrevisionen
              nyligen har gjort och där för övrigt Migrationsverket får svidande
              kritik, finner man att landinformationssystemet, som kallas lifo,
              inte alls är så djupt, brett och uppdaterat. Tvärtom är endast
              ett tjugotal länder inlagda i landinformationssystemet medan det
              år 2003 kom asylsökande från 120 olika länder.
            </seg>
            <seg n="1851e399">
              Det står också att handläggarna får kunskaper på annat håll om
              olika länder och får en bra länderkunskap, men precis som migrationsministern
              sade håller man ständigt och jämt på med att byta personal på
              Migrationsverket, och då försvinner landkunskapen där.
            </seg>
            <seg n="11bedee3">
              Herr talman! En annan kritik som kommer fram i Riksrevisionens
              rapport är att Migrationsverket aldrig följer upp vad som händer
              med dem som avvisas. När ska man börja göra det? Det är särskilt
              kvinnor som drabbas i dessa fall.
            </seg>
            <seg n="8f53da1f">
              Herr talman! Med tanke på Barbro Holmbergs svar på min interpellation
              kan man tro att hon aldrig läst ett beslut från Migrationsverket
              eller Utlänningsnämnden. Det framkommer att migrationsministern
              vet vad som står i riktlinjerna, men beslutet stämmer kanske inte
              överens med detta. Jag ska ge ett exempel.
            </seg>
            <seg n="bb8534e0">
              En familj bestående av en mamma med två barn i tonåren har konverterat
              till kristendomen. Kvinnan har blivit våldtagen av hemlandets
              polis och har hotats med hedersmord. Hemlandet är Turkiet. Så
              här skriver Migrationsverket:
            </seg>
            <seg n="4d3ff293">
              Migrationsverket finner att de eventuella hot och de trakasserier
              familjen tror att de kommer att bli utsatta för, på grund av sin
              etnicitet, utlandsvistelse eller konvertering är att betrakta
              som brott enligt turkisk lag. Huvudprincipen måste vara att om
              en person känner sig hotad ska den lokala polismyndigheten kontaktas.
              Om familjen inte kan återvända till sin hemort kan de bosätta
              sig på annan ort i hemlandet.
            </seg>
            <seg n="70a1d15f">
              Här bryter man mot flera av riktlinjerna. Man skriver om eventuella
              hot som familjen tror att den kommer att utsättas för. I motivuttalanden
              till den svenska asyllagstiftningen framhålls vikten av att beviskraven
              inte ställs för högt. Särskilt gäller det i fråga om kvinnor.
            </seg>
            <seg n="ed1e24fd">
              Vad gäller hänvisningen till att kontakta den lokala polismyndigheten
              och att bosätta sig på annan ort står det i riktlinjerna att möjligheter
              till internt flyktalternativ ibland finns. Det betyder att man
              inte kan återvända till sin hemby. Men det är svårare för en kvinna
              att göra det. Som tidigare nämnts har en ensam kvinna ingen chans,
              och det ska man beakta när beslut fattas.
            </seg>
            <seg n="80df5058">
              I riktlinjerna står det också att det kan vara svårt att få skydd
              mot övergrepp av hemlandets myndigheter. Hur realistiskt är det
              att söka hjälp hos samma polis som kvinnan har blivit våldtagen
              av?
            </seg>
            <seg n="76f0caf8">
              När ska migrationsministern mer aktivt börja se till att Migrationsverket
              följer sina riktlinjer?
            </seg>
          </u>
          <note type="speaker" n="ec0790ec">
            Anf. 39 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-2" n="6b1c1396">
            <seg n="85f37b69">
              Herr talman! Anne-Marie Ekström frågar varför man ska offra kvinnor
              när man byter personal. Jag vet inte om det är medvetet eller
              omedvetet som Anne-Marie Ekström missförstått vad jag sade. Riktlinjerna
              innehåller väldigt många olika saker. En del är väldigt handfasta
              saker som ska genomföras och som mera gäller beslut som måste
              fattas och rutiner som måste ändras. Det handlar till exempel
              om närvaro av beslutsfattare när det gäller utredningar av kvinnor.
            </seg>
            <seg n="df9d5090">
              Det gäller också något som också Anne-Marie Ekström tar upp i
              sin interpellation, nämligen sekretessfrågor. Sådana ska beaktas
              vid utformningen av beslutsmotiveringar och även när man delger
              beslut. Att om kvinnan inte vill det röja för hela familjen till
              exempel att hon har blivit utsatt för en våldtäkt är definitivt
              ett brott mot riktlinjerna. Det är också ett brott mot sekretesslagen.
              Sådana hårddata, om man säger så, finns i riktlinjerna.
            </seg>
            <seg n="d8524285">
              Det finns andra saker som måste vara levande hela tiden. Det
              handlar om attityder, förhållningssätt, inte bara om kunskaper
              om riktlinjerna. Det handlar om djupare kunskaper om vad kvinnors
              asylskäl egentligen kan handla om.
            </seg>
            <seg n="13e93772">
              Som Anne-Marie Ekström mycket väl känner till vet man angående
              sådant som kvinnor kan drabbas av, könsrelaterat våld som till
              exempel systematiska våldtäkter i väpnade konflikter eller könsstympning,
              att kvinnor känner en enorm både skuld och skam. De tar på sig
              egen skuld för det som har hänt. Jag letade i min bokhylla i går
              kväll inför den här interpellationen efter Slavenka Drakulics
              bok. Kanske Anne-Marie Ekström har läst den. Den heter Som om
              jag inte vore där . Hon beskriver så oerhört tydligt och inkännande
              just den skam som kvinnor känner. Hon har gjort en intervju med
              en kvinna som systematiskt våldtogs under kriget i Bosnien.
            </seg>
            <seg n="7e873daa">
              Det här är något som man inte bara kan läsa i en riktlinje utan
              som man måste införliva i sig själv som handläggare och beslutsfattare
              på Migrationsverket. Det är något som måste vara levande. Om det
              kommer nya beslutsfattare måste den diskussionen, kunskapsförmedlingen
              och attityden också införlivas hos nya beslutsfattare. Gamla beslutsfattare
              måste vara med och stödja nya i den processen.
            </seg>
          </u>
          <note type="speaker" n="4f501e32">
            Anf. 40 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-75d8a85936886f3e-2" n="369658f1">
            <seg n="3fb582a1">
              Herr talman! Det som jag läste upp tidigare ur riktlinjerna står
              under en punkt som heter Viktigare bedömningsaspekter. Det måste
              väl innebära att man ska ta hänsyn till de punkterna när man fattar
              ett beslut. Det andra som Barbro Holmberg sade är också viktigt
              för hur själva processen ska se ut. Men det som till syvende och
              sist avgör om en person får stanna eller inte är ju vilka bedömningar
              man gör, vilka skäl som finns. Det som jag läste upp i mitt tidigare
              anförande finns ju under en sådan punkt.
            </seg>
            <seg n="2b5ce069">
              Jag blir väldigt orolig när Barbro Holmberg hela tiden gömmer
              sig bakom att man inte har kunskapen och att man måste vidarebefordra
              den till nya anställda på Migrationsverket. Hur kan migrationsministern
              påverka att man inte får en sådan här personalomsättning på Migrationsverket?
              Jag vidhåller: Varför ska man offra kvinnor, och även andra asylsökande
              för den delen, på grund av att den personal som jobbar på Migrationsverket
              inte har fullständig kompetens? Det tycker jag är oerhört orättssäkert.
            </seg>
            <seg n="d72d5772">
              Till slut vill jag särskilt påpeka att kvinnors asylskäl måste
              tas på större allvar. Riktlinjerna måste användas. Regeringen
              är ansvarig för Migrationsverket, alltså för att riktlinjerna
              följs. Tänker Barbro Holmberg bidra till detta?
            </seg>
          </u>
          <note type="speaker" n="ccc78426">
            Anf. 41 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-3" n="6b1c1396">
            <seg n="b6176a96">
              Herr talman! Migrationsverket gör väldigt mycket när det gäller
              att arbeta med riktlinjerna och utbildning. Det handlar om två
              saker. Det ena handlar om att skapa en medvetenhet och kunskap
              i hela verket, alltså en generell kunskap. För det har man utbildningar
              tillsammans med UNHCR och Kvinnoforum etcetera.
            </seg>
            <seg n="52b44938">
              Man behöver också en spetskompetens på verket. Det har man. Man
              behöver särskilda handläggare. Man behöver också samordningsgrupper
              för genusrelaterade frågor. Det har man.
            </seg>
            <seg n="8cd7b6e2">
              Eftersom jag är minister arbetar jag övergripande med lagstiftning.
              Jag arbetar just nu med att gå vidare i att utveckla lagstiftningen
              så att kvinnors asylskäl också ska bli flyktinggrundande, det
              vill säga flyktingskäl. Det är ett arbete som måste följas, och
              ska följas, av kompetensutveckling och utbildning i Migrationsverket.
              Det tänker jag också se till att vidarebefordra till Migrationsverket
              i regleringsbrev och på annat sätt för att se till att man vidareutvecklar
              denna kunskap på Migrationsverket.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="b9c4ca1a">
            8 § Svar på interpellation 2004/05:190 om flyktingpolitik
          </note>
          <note type="speaker" n="54935cc4">
            Anf. 42 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-4" n="6b1c1396">
            <seg n="2b41b60b">
              Herr talman! Torsten Lindström har frågat mig vilka åtgärder
              regeringen avser att vidta för att staten ska ta sitt ansvar i
              förhållande till kommuner där asylsökande vistas. Frågan ställs
              bland annat mot bakgrund av att många asylsökande, enligt Torsten
              Lindström, vistas långa tider i kommunerna på grund av otillräckliga
              resurser till utlänningsmyndigheterna och en bristfällig asylprocess.
            </seg>
            <seg n="0af2e1d3">
              Regeringen har ett ansvar för att asylprocessen är tydlig och
              rättssäker där det individuella behovet av skydd står i centrum.
              Korta handläggningstider är av stor vikt både av humanitära och
              ekonomiska skäl. Beslutskapaciteten hos både Migrationsverket
              och Utlänningsnämnden har förstärkts. Jag är väl medveten om det
              ansvar som kommunerna har och de viktiga insatser som många kommuner
              gör inom asylmottagandet. Detta har jag också vid flera tillfällen
              betonat i riksdagen.
            </seg>
            <seg n="9c671e70">
              Kommunerna får i dag viss statlig ersättning för mottagande av
              asylsökande. Regeringen har i budgetpropositionen för år 2005
              föreslagit att kommunerna även nästa år ska få ersättning för
              socialtjänstens utredningar avseende ensamkommande asylsökande
              barn. Vidare har regeringen för avsikt att under våren 2005 presentera
              förslag till förändringar av mottagandet av de ensamkommande barnen.
            </seg>
            <seg n="b8667a6d">
              Landstingen får statlig ersättning för viss hälso- och sjukvård
              till asylsökande. Regeringen beslutade den 30 september 2004 att
              godkänna att en ny överenskommelse mellan staten och Landstingsförbundet
              ska gälla från och med den 1 januari 2005. Överenskommelsen innebär
              ökad statlig ersättning till landstingen.
            </seg>
            <seg n="f541cc52">
              I budgetpropositionen för 2005 föreslås vidare att statsbidragen
              generellt till kommuner och landsting ökar med 12,4 miljarder
              kronor mellan åren 2004 och 2005.
            </seg>
            <seg n="5619e5ea">
              De långa handläggningstiderna kan dock inte enbart lösas med
              mer resurser. Regeringen har därför föreslagit flera åtgärder
              för att förbättra asylprocessen, för att öka effektiviteten i
              beslutsfattandet och för att öka rättssäkerheten.
            </seg>
            <seg n="2f89f5ff">
              I början av året lade regeringen fram ett program för att stärka
              rättssäkerheten i första instans, det vill säga prövningen hos
              Migrationsverket. Regeringen har också lämnat förslag om att ta
              bort möjligheten till ny ansökan efter slutligt överklagande i
              syfte att effektivisera asylprocessen. För att minska de brister
              som förekommer med det egna boendet har regeringen också lämnat
              förslag om att asylsökande och utlänningar med tillfälligt skydd
              som väljer att ordna sitt boende på egen hand inte längre ska
              få bostadsersättning.
            </seg>
            <seg n="b4f2b741">
              Samarbetet mellan stat och kommun är mycket viktigt för ett väl
              fungerande mottagande av asylsökande. De åtgärder som regeringen
              vidtagit och har för avsikt att vidta syftar till att förbättra
              och göra asylprocessen tydligare och mer effektiv. Jag förutsätter
              därmed att situationen för de kommuner där asylsökande vistas
              kommer att förbättras.
            </seg>
          </u>
          <note type="speaker" n="4b075414">
            Anf. 43 TORSTEN LINDSTRÖM (kd):
          </note>
          <u who="torsten_lindstrom_328841_w" xml:id="i-40502b4c51e9ef08-0" n="ccb6ccbe">
            <seg n="c7278726">
              Herr talman! Allra först vill jag tacka statsrådet för svaret
              på min interpellation, även om svaret i högsta grad saknade substans.
            </seg>
            <seg n="8f49af37">
              Sverige ska föra en human och generös flyktingpolitik där empatin
              är utgångspunkten. Ingen människa borde få lämna Sverige med fruktan
              för liv och hälsa. Alla som söker sig hit ska kunna vara säkra
              på att få sina skäl om de har rätt att stanna eller inte prövade
              på ett sakligt och rättvis sätt.
            </seg>
            <seg n="cd37fbaf">
              I dag känner många asylsökande, tillsammans med engagerade människor
              i olika organisationer, maktlöshet och djup misstro mot rättssamhällets
              förmåga att hantera asylprocessen. Praxis har de senaste åren
              blivit alltmer restriktiv. Otillräckliga resurser och en bristfällig
              asylprocess har tillåtit ärendeberget att växa.
            </seg>
            <seg n="65344846">
              Det borde för varje anhängare av en human flyktingpolitik, där
              vårt land tar sitt ansvar för medmänniskor i nöd, vara självklart
              att lokala initiativ och god integration i det närsamhälle där
              flyktingarna vistas ska uppmuntras och på alla sätt främjas.
            </seg>
            <seg n="a2a975d0">
              Det civila samhället med frivilliga och lokala aktivister i kommun
              och näringsliv ska uppmuntras att främja möten mellan människor
              så att vi kan gå från den passiva socialdemokratiska integrationspolitik
              som misslyckats till en aktiv mångfaldspolitik.
            </seg>
            <seg n="9a9efa24">
              Till följd av både asylsökandes upplevelser från hemländer och
              det trauma som utdragna asylprocesser kan innebära blir många
              sökande, både barn och vuxna, sjuka. Kostnaderna för detta drabbar
              på ett orimligt sätt kommunen där den asylsökande vistas, eftersom
              en kommun aldrig kan komma ifrån ansvaret och tvingas omhänderta
              människor för olika former av psykiatrisk vård. Utöver det stora
              mänskliga lidandet får kommunerna inte täckning för kostnaderna
              utan ett komplicerat återsökningsförfarande hos Migrationsverket.
              Det är först på senare tid efter att verket förlorat i flera instanser
              som verket börjat behandla kommuners krav på ett mer seriöst sätt.
            </seg>
            <seg n="c297ca58">
              Herr talman! Alla barn som vistas i Sverige ska ha samma rättigheter
              och möjlighet till en bra utbildning med barnet i centrum. Det
              kräver också FN:s barnkonvention. Trots det får inte kommunerna
              full kompensation av staten för kostnaden för skolundervisning
              för asylsökande barn.
            </seg>
            <seg n="84765b6a">
              Det visar sig nu också att när allt detta vägs samman meddelar
              kommuner staten att de inte längre kan härbärgera en flyktingförläggning
              på grund av de avsevärda kostnader som den medför. Det hotar solidariteten
              i vårt land, och det hotar en medmänsklig generös flyktingpolitik
              med empati som utgångspunkt.
            </seg>
            <seg n="b56d15f1">
              Det politiska ansvaret för allt detta ligger på statsrådet Barbro
              Holmberg. Tyvärr hörde jag inget konkret om kärnfrågan i svaret,
              inget som tyder på att ministern ens skulle ha uppfattat problematiken.
            </seg>
            <seg n="95111c1f">
              Barbro Holmberg hänvisar i stället till en allmän kommunpolitik
              i budgetpropositionen. Solen lyser tydligen på både ond och god
              på ministerns himmel. Det allmänna statsbidraget kommer ju både
              till kommuner med de bekymmer som jag beskrivit och till alla
              andra kommuner. Det löser inte problemet med att vissa kommuner
              är extra utsatta. Rimligen borde staten ge direkt ersättning till
              de kommuner som har kostnader. Kanske är det så att de allmänna
              kommunpengarna likt grisen Särimner kommer att slaktas och av
              s-märkta ministrar användas om och om igen till lite av varje
              efter behag för att bemöta både det ena och det andra. Det kommer
              inte att lösa problemen. Därmed drabbas ytterst de asylsökande.
            </seg>
            <seg n="49e447df">
              Min fråga till statsrådet är därför: Är regeringen beredd att
              se över bestämmelserna om ersättning till kommunerna så att staten
              tar sitt ansvar?
            </seg>
          </u>
          <note type="speaker" n="dc52e479">
            Anf. 44 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-5" n="6b1c1396">
            <seg n="8b8b1c81">
              Herr talman! Det är oerhört viktigt att samarbetet mellan stat
              och kommun fungerar när det gäller flyktingmottagandet. Jag förstår
              den oro som uttrycks. När det gäller flyktingmottagandet bygger
              egentligen allt på den solidaritet och det engagemang och den
              kompetens som finns i kommunerna. Det är kommunerna som ger mottagandet
              ett verkligt innehåll. Det är kommunerna som ordnar skola för
              barnen.
            </seg>
            <seg n="a14ac26a">
              Jag är helt enig med interpellanten om att alla asylsökande barn
              ska ha samma rätt till skola som barn som är bosatta i Sverige.
              Där går Sverige före många andra länder. Vi har genomfört en sådan
              lagstiftning.
            </seg>
            <seg n="9723f640">
              Det är naturligtvis kommunerna som organiserar och ser till att
              barnen får skola. Det är kommunerna som ser till att asylsökande
              har någonstans att bo. Det är också kommunerna och landstingskommunerna
              som kallar asylsökande och ser till att de får hälsoundersökningar.
            </seg>
            <seg n="35ff18e1">
              Jag har många gånger här i kammaren sagt att Sveriges kommuner
              verkligen gör storverk när det gäller mottagandet av asylsökande.
              Sveriges kommuner har också väldigt höga ambitionsnivåer när det
              gäller mottagandet. Den kritik och den oro som kommer från kommunerna
              tar jag på mycket stort allvar.
            </seg>
            <seg n="18b8f0d1">
              När det gäller ersättningarna har mycket gjorts. Jag vill återigen
              nämna att det är många saker som har förändrats. Vi följer detta
              oerhört noga.
            </seg>
            <seg n="04c3f296">
              Pengar har tillförts. Schablonerna till landstingen till exempel
              höjdes ganska rejält genom ett avtal mellan staten och Landstingsförbundet
              för inte så väldigt länge sedan. I den överenskommelsen bestämdes
              också att ersättning ska utgå även när barn och föräldrar tas
              om hand för gemensam vård. Tidigare var det så att om man bestämde
              sig för att barn och föräldrar skulle vårdas tillsammans fick
              kommunerna och lanstingen ersättning för vård av barnen men inte
              för vård av föräldrarna.
            </seg>
            <seg n="accf07de">
              Allt sådant har man nu rättat till. Kommunerna får nu ersättning
              för det.
            </seg>
            <seg n="dc40ce20">
              Ytterligare kritik som har kommit fram gäller socialtjänstens
              utredningar bland annat av ensamkommande barn. Kommunerna måste
              lägga ned mycket arbete på att utreda var barnen ska bo, hur de
              mår och om de ska bo i familjehem eller i särskilda barn- och
              ungdomsenheter. De måste också ordna gode män. Det är ganska stora
              utredningar som har visat sig vara kostsamma.
            </seg>
            <seg n="d66c07f2">
              Regeringen har anslagit särskilda pengar för att kunna ersätta
              kommunerna för det stora arbetet.
            </seg>
            <seg n="c7edfb4f">
              När det gäller ensamkommande barn ser vi just nu över frågan
              om det totala ansvaret för ensamkommande barn. En utredning kommer
              inom kort att föreslå olika lösningar på det.
            </seg>
          </u>
          <note type="speaker" n="7c1b9106">
            Anf. 45 TORSTEN LINDSTRÖM (kd):
          </note>
          <u who="torsten_lindstrom_328841_w" xml:id="i-40502b4c51e9ef08-1" n="ccb6ccbe">
            <seg n="6984b717">
              Herr talman! Det är ju glädjande att statsrådet förstår oron,
              men det hjälper inte. Det hjälper inte ett dugg i de kommuner
              där man i dag funderar: Ska vi få kompensation för skolkostnaderna?
              Ska vi få kompensation för socialtjänstens utredningar? Ska vi
              få kompensation för omhändertaganden? Återsökningsförfarandet
              gentemot Migrationsverket är så komplicerat.
            </seg>
            <seg n="7058a2d4">
              Det hjälper inte att vara förstående, även om det är ett första
              steg. Det måste bli ett slut på passiviteten och bli en verklig
              förändring.
            </seg>
            <seg n="61653f08">
              Flyktingpolitiken är en nationell fråga. Det är inte rimligt
              att en kommun ska behöva bedöma om man ska satsa på de egna barnen
              eller på de asylsökande barnen. Självklart ska alla barn i Sverige
              ha samma rättigheter. Självklart ska alla ha samma möjligheter.
              Det borde inte vara skillnad på barn och barn. Det ska vara en
              fullständig statlig kompensation för det extra åtagande som en
              kommun gör när den tar på sig att ta hand om asylsökande barn.
              Det är ju grundbulten i en solidarisk och folkligt förankrad flyktingpolitik
              som är generös och utgår från empati.
            </seg>
            <seg n="ee7e7066">
              Herr talman! Statsrådet Barbro Holmberg har i flera frågesvar
              sagt ungefär det hon säger i kammaren i dag. Det har hetat att
              regeringen följer utvecklingen. Det har hetat att regeringen mycket
              noggrant ska vara medveten om de utmaningar som finns. Det hjälper
              inte. Inte ens i dag uppfattar jag att jag får ett klart svar
              från ministern. Kommer ersättningsbestämmelserna och systemet
              att ses över?
            </seg>
            <seg n="8bf26fcf">
              Det riktigt bekymmersamma med svaret eller snarare bristen på
              svar är att om inte detta får sin lösning riskerar vi att det
              uppstår en brist på asylplatser när kommunerna upptäcker att man
              inte fixar detta, utan säger att man tyvärr inte kan ha någon
              flyktingförläggning.
            </seg>
            <seg n="0e3c7939">
              Ännu värre är att solidariteten och den folkliga förankringen
              i flyktingpolitiken hotas. Det finns risk för att detta blir en
              exploateringsgrund för främlingsfientliga krafter. Det kan jag
              inte tänka mig att vare sig Barbro Holmberg eller jag vill ha.
              Det är därför det är så viktigt att det blir en lösning.
            </seg>
            <seg n="fc0f74a3">
              Sedan har det också, herr talman, då och då framförts att kommuner
              ska vara glada över att få ha flyktingar därför att det ger hyresintäkter
              och annat. Det uppfattar jag som ett mycket cyniskt förhållningssätt.
              Det är bättre att se till hur vi skapar ett bra samhälle med mångfald,
              där de asylsökande får känna sig trygga, har samma rättigheter
              som alla andra och även får en snabb process.
            </seg>
            <seg n="5bf52ec3">
              Herr talman! Riksrevisionen har i rapporten Snabbare asylprövning
              också riktat hård kritik mot den nuvarande ordningen. Den betecknas
              som inte tillräckligt flexibel, inte tillräckligt effektiv och
              inte kvalitetssäkrad. Det här är en oerhört hård kritik, och Barbro
              Holmberg måste både som statsråd och som tidigare generaldirektör
              för Migrationsverket vara väl medveten om detta och ha ett ansvar
              för att det faktiskt blir en förändring.
            </seg>
            <seg n="7151265f">
              Jag vet också att Barbro Holmberg flera gånger har besökt min
              hemkommun Halstahammar och känner till de svårigheter som finns
              där. Då borde ministern också agera och inte bara reagera. Ministern
              borde kunna bättre, eller är det så illa att hon inte vill?
            </seg>
            <seg n="184ea469">
              Herr talman! Ett rakt och tydligt svar på hur regeringen tänker
              sig att se över ersättningsbestämmelserna, hur regeringen tänker
              se till att asylprocessen fungerar väl ute i kommunerna och att
              lokala initiativ tas väl till vara så att vi slår vakt om en solidarisk
              och folkligt förankrad flyktingpolitik är vad jag frågar efter
              från statsrådet i dag.
            </seg>
          </u>
          <note type="speaker" n="8e2f9ce9">
            Anf. 46 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-6" n="6b1c1396">
            <seg n="620660c6">
              Herr talman! Jag är helt enig med Torsten Lindström om att det
              är väldigt viktigt att flyktingmottagandet fungerar och att stat
              och kommun har ett fungerande samarbete just av det skäl som Torsten
              Lindström också pekar på. Annars kan det finnas risk för att det
              folkliga stödet för hela politiken börjar svikta. Så det är en
              oerhört viktig fråga.
            </seg>
            <seg n="b32b0c33">
              Sedan brukar inte jag anklagas för att inte agera, tvärtom, höll
              jag på att säga. Jag tycker att det är väldigt viktigt att se
              till helheten. Jag tror inte att pengar räcker när det gäller
              att få flyktingmottagandet att fungera. Vi måste också göra väldigt
              viktiga strukturella förändringar så att kommunerna får en ordentlig
              möjlighet att planera sitt flyktingmottagande.
            </seg>
            <seg n="7da6de85">
              Vi vet att många storstadskommuner går på knäna just av det skälet
              att väldigt många, 50 %, av de asylsökande som kommer till Sverige
              väljer så kallat eget boende, vilket egentligen är ett inneboende.
              Det kan för en kommun betyda att plötsligt, från en dag till en
              annan, är det en hel skolklass eller kanske två skolklasser som
              behöver skola, och kommunerna har väldigt svårt att planera ett
              sådant flyktingmottagande.
            </seg>
            <seg n="be0afc28">
              Det är ett skäl till att regeringen har föreslagit att bidraget,
              stimulansen, till valet att vara inneboende hos släktingar och
              landsmän ska tas bort. Ett annat skäl är att vi ser att inneboende
              faktiskt leder till mycket svåra problem för de asylsökande. Det
              leder dels till utnyttjande av människor, dels till väldigt svåra
              sociala problem, inte minst för barnen. Det är en mycket viktig
              strukturell insats som regeringen har lämnat förslag om som ligger
              på riksdagens bord. Det skulle betyda oerhört mycket för kommunerna.
            </seg>
            <seg n="21a1e160">
              En annan viktig sak, som Torsten Lindström säkert känner till,
              är att avskaffa möjligheten till ny ansökan som gör att vi faktiskt
              också får ett slut på processen. Jag tror att en del av kommunernas
              problem är just att människor blir kvar i själva mottagningssystemet
              under så oerhört lång tid. Det betyder att man inte riktigt kan
              börja ordentligt med integrationsinsatser utan människor blir
              kvar i mottagningssystemet och mår sämre och sämre.
            </seg>
            <seg n="35fc382d">
              Jag menar att det är väldigt många insatser som måste göras för
              att vi ska få ett riktigt fungerande flyktingmottagande i Sverige.
            </seg>
          </u>
          <note type="speaker" n="e90701b1">
            Anf. 47 TORSTEN LINDSTRÖM (kd):
          </note>
          <u who="torsten_lindstrom_328841_w" xml:id="i-40502b4c51e9ef08-2" n="ccb6ccbe">
            <seg n="e3f818b1">
              Herr talman! Barbro Holmberg talar om olika propositioner och
              förslag. Sanningen är att Barbro Holmberg knappt har fått majoritet
              för någon av dessa i riksdagen. Det är bekymmersamt att den socialdemokratiska
              regeringen är så ensam i flyktingpolitiken, att den inte följer
              riksdagsmajoritetens utslag. Till och med inom ramen för den annars
              så följsamma vänsterkartellen och stödpartierna är Socialdemokraterna
              ensamma. En ekande röst.
            </seg>
            <seg n="2817e0f2">
              Kanske vore det lämpligt, herr talman, om Barbro Holmberg började
              fundera över hur regeringen ska följa riksdagsmajoritetens vilja
              i flyktingpolitiken, så att vi får en ny inriktning som också
              har förutsättningar att vara folkligt förankrad.
            </seg>
            <seg n="0c42ed60">
              Ensamkommande flyktingbarn talade Barbro Holmberg om. Det var
              ju ett inpass som heter duga. Härtill är jag nödd och tvungen,
              hade ministern kunnat tillägga, i likhet med biskop Brask för
              många år sedan några meter härifrån. Så sent som i onsdags, som
              så ofta, fick ju Socialdemokraterna se att man förlorade en omröstning
              här i riksdagen och fick uppdraget av riksdagen att skyndsamt
              återkomma med förslag. Till och med inom vänsterkartellen är Socialdemokraterna
              ensamma.
            </seg>
            <seg n="fbea4f7a">
              Bortsett från detta, herr talman, återkommer jag till min grundfråga
              om ersättningsförordningen. Är det rimligt att kommunerna tvingas
              in i ett så komplicerat återsökningsförfarande om man samtidigt
              anser att flyktingpolitiken är en statlig angelägenhet som inte
              ska vara avhängigt ett lokalt kommunfullmäktiges beslut? Regeringen
              har ett ansvar för att den flyktingpolitik som riksdagen lägger
              fast verkligen förankras och förverkligas. Då är det angeläget
              att kommunerna får ersättning för sina kostnader. Barbro Holmberg
              har som minister möjlighet att se över ersättningsförordningen
              och se till att den fungerar så att vi kan slå vakt om en god,
              generös och empatisk flyktingpolitik. Vill statsrådet göra det?
            </seg>
          </u>
          <note type="speaker" n="ff7d3212">
            Anf. 48 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-7" n="6b1c1396">
            <seg n="550c7da8">
              Herr talman! Torsten Lindströms parti vill uppenbarligen lösa
              alla problem genom ökade resurser. Jag har också sett i budgeten
              att om man har ökade resurser så kommer man att spara resurser
              åt andra hållet eftersom kostnaderna i mottagningssystemet kommer
              att minska. Det är, som sagt, en ekvation som inte går ihop. Därför
              att vi har ett system som i grunden inte fungerar.
            </seg>
            <seg n="6c7250c9">
              Det är klart att regeringen, med ansvar för politiken, måste
              se vad det är för problem som finns, vad det finns för lösningar
              på de problemen och lägga fram förslagen till riksdagen. Sedan
              är det naturligtvis upp till riksdagen att fatta beslut i olika
              frågor.
            </seg>
            <seg n="d2a0765e">
              Men om man vill göra någonting åt handläggningstiderna, om man
              vill göra någonting åt de långa, utdragna processerna skulle jag
              bara vilja uppmärksamma Torsten Lindström på att det finns en
              chans nästa vecka.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="4d38c33e">
            9 § Svar på interpellation 2004/05:194 om bifallsfrekvensen i
            asylärenden
          </note>
          <note type="speaker" n="a1163b23">
            Anf. 49 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-918144054c392fce-0" n="6b1c1396" next="i-887e00b2bdf472eb-0">
            <seg n="9c711afb">
              Herr talman! Ulla Hoffmann har frågat mig vilka åtgärder jag
              avser att vidta för att svenska myndigheter ska följa internationell
              praxis vad gäller beviljandet av uppehållstillstånd för asylsökande,
              och för att Sverige ska ta sitt ansvar för världens flyktingströmmar.
            </seg>
          </u>
          <note n="f971bbc6">
            Grunderna för den svenska asylrätten är 1951 års Genèvekonvention
            om flyktingars rättsliga ställning. Sveriges definition av flyktinggrunderna,
            som de kommer till uttryck i utlänningslagen, överensstämmer med
            den i flyktingkonventionen. Till stöd för tolkningen finns FN:s
            flyktingkommissaries, UNHCR:s, handbok och riktlinjer.
          </note>
          <u who="barbro_holmberg_migrationsminister_w" xml:id="i-887e00b2bdf472eb-0" n="6b1c1396" prev="i-918144054c392fce-0">
            <seg n="2eff1dac">
              I Sverige beviljas dessutom förföljda personer flyktingskap även
              om det är andra aktörer än staten som utövar förföljelse. Det
              innebär att Sveriges definition av flyktingskap är vidare än Genèvekonventionens.
              Regeringen tillsatte också en utredning 2002 (dir. 2002:49) för
              att föreslå de författningsändringar som är nödvändiga för att
              de personer som känner välgrundad fruktan för förföljelse på grund
              av kön eller sexuell läggning ska kunna betraktas som flyktingar.
              Utredningen lämnade sitt betänkande (SOU 2004:31) den 1 mars 2004,
              och detta bereds för närvarande inom Regeringskansliet.
            </seg>
            <seg n="e76af28c">
              Det är inte bara flyktingar som får skydd i Sverige om de söker
              asyl här. Även personer som inte uppfyller kriterierna för flyktingskap,
              så kallade skyddsbehövande i övrigt, kan beviljas uppehållstillstånd
              här. Som Ulla Hoffmann vet har de svenska myndigheterna också
              beviljat stora grupper asylsökande permanenta uppehållstillstånd
              på grund av att situationen i deras hemländer varit sådan att
              det skulle te sig inhumant att tvinga dem tillbaka dit.
            </seg>
            <seg n="a61281f6">
              Svaret på Ulla Hoffmanns första fråga är därför att den svenska
              asyllagstiftningen och svenska myndigheters praxis följer internationell
              rätt när det gäller att ge asylsökande uppehållstillstånd.
            </seg>
            <seg n="4af040b5">
              Samtidigt är regeringen medveten om att tillgänglig statistik
              i jämförbara länder tyder på att vi har en låg andel som beviljas
              just flyktingstatus sett till antalet personer som söker asyl
              totalt. Frågan är mycket komplex, och de statistiska underlagen
              är inte alltid jämförbara mellan länderna utan en fördjupad analys
              krävs för att korrekta slutsatser ska kunna dras. På grund av
              detta har regeringen i september i år uppdragit åt en utredare
              (dir. 2004:114) att särskilt undersöka hur svensk praxis förhåller
              sig till jämförbara staters vad gäller hur stor andel som beviljas
              skyddsstatus och orsakerna till eventuella skillnader.
            </seg>
            <seg n="322caff8">
              Sverige tar ett stort ansvar för världens flyktingströmmar, inte
              minst om man ser till vår storlek och vårt läge i världen. Sett
              till folkmängden är Sverige det land i den industrialiserade världen,
              efter Schweiz, som låter flest asylsökande stanna. Men den helt
              övervägande delen av världens flyktingar är, och kommer att förbli,
              i närområdet kring de länder de flyr ifrån. Vid sidan av det nationella
              flyktingmottagandet är därför internationellt samarbete och insatser
              i de områden som människor flyr ifrån av stor betydelse för att
              skydda och bistå flyktingar globalt. Sverige är en av de största
              finansiärerna av UNHCR. Samtidigt måste vi fortsätta våra ansträngningar
              att hantera grundorsakerna till varför flyktingsituationer uppstår.
              Sverige bidrar här på ett antal områden genom olika slags konfliktförebyggande
              åtgärder, genom vårt utvecklingsbistånd och genom att stärka mänskliga
              rättigheter och demokratiska processer på olika håll i världen.
            </seg>
            <seg n="35dea5f3">
              Vi är också ett av få länder som arbetar med vidarebosättning,
              den så kallade flyktingkvoten. Regeringen arbetar nära både UNHCR
              och myndigheterna för att kontinuerligt utveckla och stärka detta
              kvotsystem. Genom regeringens uppdrag till Migrationsverket beräknas
              antalet vidarebosatta i år uppgå till 1 700 personer.
            </seg>
          </u>
          <note type="speaker" n="0defd7bc">
            Anf. 50 ULLA HOFFMANN (v):
          </note>
          <u who="ulla_hoffmann_4c3905_w" xml:id="i-f4aa2317d259cf8e-0" n="3592ab3b">
            <seg n="697c12b1">
              Herr talman! Jag tackar för svaret.
            </seg>
            <seg n="bb19b5c9">
              Det jag vill veta är vad statsrådet tänker göra för att svenska
              migrationsmyndigheter ska följa internationell praxis vad gäller
              beviljandet av permanenta uppehållstillstånd och på vilket sätt
              Sverige ska ta sitt ansvar för världens flyktingar. På de två
              frågorna har statsrådet svarat att migrationsmyndigheterna följer
              internationell praxis och att vi tar ansvar för flyktingströmmarna.
              Och då kunde jag ju egentligen gå härifrån. Det är bara det att
              det är något som inte stämmer i statsrådets svar. När jag tittar
              på statistiken för antalet bifallna ansökningar några år tillbaka
              var andelen som 1999 fick bifall hos Migrationsverket 45 % och
              år 2003 15 %, och första halvåret 2004 har den sjunkit till 8
              %. På fem år har den sjunkit från 45 % till 8 %. Drar jag ut kurvan
              innebär det att vid årsskiftet 2005/06 kommer andelen som får
              stanna i Sverige att vara lika med noll. Inte någon kommer att
              få stanna. Trots att det pågår en mängd krig ute i världen, trots
              att kvinnor utsätts för gruppvåldtäkter och trots att homosexuella
              stenas till döds i Iran kommer inte någon att få stanna i Sverige.
              Statsrådet berör över huvud taget inte orsaken till detta mer
              än att tillsätta en utredning. Vi har haft en hel del sådana som
              har visat att Sverige ligger lågt. Tror statsrådet att det bara
              är människor som saknar skyddsskäl som söker sig till Sverige?
              Eller hur förklarar statsrådet dessa siffror?
            </seg>
            <seg n="75cea73c">
              Om vi jämför med andra rika industriländer är 8 % inte internationell
              praxis. Vi kan jämföra med Kanada som beviljar 58 % av de asylsökande
              uppehållstillstånd med stöd av Genèvekonventionen. I Sverige är
              det 1,5 %. Tillsammans med övriga skyddsgrunder är det 8 %. Statsrådet
              säger att det är stora grupper. 647 personer har fått stanna med
              stöd av Genèvekonventionen. 20 personer, 17 kvinnor och 3 homosexuella
              män, har fått stanna med stöd av bestämmelsen den som hyser välgrundad
              fruktan för förföljelse på grund av kön eller homosexualitet.
              17 personer när Migrationsverket har många ärenden om kvinnor
              som våldtagits, syrabränts, utsatts för så kallat hedersrelaterat
              våld och som med stor sannolikhet, som Anne-Marie Ekström visade
              tidigare, riskerar att utsättas för samma övergrepp om de skickas
              tillbaka. 3 personer när Migrationsverket har flera ärenden om
              homo-, bi- och transsexuella från Iran som riskerar att dödas
              om de skickas tillbaka.
            </seg>
            <seg n="5832b3b3">
              Herr talman! Att 8 % beviljas uppehållstillstånd av Migrationsverket
              innebär, förutom att Sverige inte följer internationell praxis,
              att 92 % av alla ansökningar avslås. Det innebär också att 92
              % överklagar till Utlänningsnämnden. Av dem avslås ca 90 %. Sammantaget
              innebär det att 8590 % av alla asylsökande i Sverige får avslag.
              Förutom mänskligt lidande och förmodligen fler prickningar av
              FN för brott mot tortyrkonventionen, innebär 8590 % avslagsbeslut
              lika många nya ansökningar om uppehållstillstånd. Det innebär
              enorma ärendebalanser för den nya instans- och processordning
              som ska sjösättas den 1 januari 2006.
            </seg>
            <seg n="34aefef0">
              Men den stora frågan är vad statsrådet tänker göra för att den
              ärendebalans som nu byggs upp genom det pinnsystem som finns vid
              Migrationsverket som jag ska berätta om i mitt nästa inlägg ska
              arbetas ned före överförandet till förvaltningsdomstolarna. Riksdagen
              har i socialförsäkringsutskottet sagt nej till avskaffandet av
              instrumentet ny ansökan. Jag är övertygad om att vi kommer att
              följa upp detta. Jag förutsätter att statsrådet är lika angelägen
              som jag att den nya, mer rättssäkra asylprocessen ska få en bra
              start.
            </seg>
            <seg n="de3985cd">
              Är det troligt, statsrådet, att endast flyktingar utan asylskäl
              söker sig till Sverige? Vad tänker statsrådet göra för att förvaltningsdomstolarna
              inte ska behöva ta den stora ärendebalans som följer på migrationsmyndigheternas
              agerande?
            </seg>
          </u>
          <note type="speaker" n="f6c7ac55">
            Anf. 51 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-8" n="6b1c1396">
            <seg n="8c4337ee">
              Herr talman! Först måste jag få säga något om att Sverige tar
              ansvar för världens flyktingar. Sverige är ett av de länder som
              tar emot allra flest asylsökande i förhållande till vår befolkning.
              I år ser vi hur inströmningen av asylsökande har minskat något,
              men Sveriges andel av antalet asylsökande har inte minskat utan
              den ligger fortfarande på ungefär samma nivå och ser också ut
              att öka. Förra året hade vi 31 000 asylsökande. I år kommer omkring
              24 000.
            </seg>
            <seg n="12d25146">
              Sverige är också en av de största givarna till UNHCR. Vi arbetar
              oerhört aktivt internationellt. 430 miljoner kronor bidrar Sverige
              med till UNHCR.
            </seg>
            <seg n="1b70a770">
              Vi är också ett av få länder som tar emot kvotflyktingar, som
              har ett kvotflyktingssystem. Svaret på frågan om att vi bör ta
              vårt ansvar är att vi tar ett mycket stort ansvar.
            </seg>
            <seg n="47cf28c0">
              Men det räcker inte. Vi måste också ha ett arbete för att fler
              länder ska göra mera. Det är också grunden för det samarbete vi
              har inom EU.
            </seg>
            <seg n="beef56d6">
              Så till frågan om bifallsfrekvensen. Det är helt riktigt att
              bifallsfrekvensen har gått ned. Huvudskälet till det är inte en
              matematisk formel, som Ulla Hoffmann tycks tro, utan det är naturligtvis
              förändringar i världen. Jag kan nämna några sådana förändringar.
              Talibanregimen är borta. Det är miljontals människor som återvänder
              till Afghanistan. Saddam Hussein har fallit. Det betyder att de
              strömmar som tidigare kom från Irak har gått ned mycket. Situationen
              i Balkan har förändrats enormt. För tio år sedan hade vi stora
              flyktingströmmar från Balkan. De flesta av dem fick uppehållstillstånd
              i Sverige. De som kommer från Balkan är fortfarande den största
              gruppen som kommer till Sverige. Men i dag är det inte krig, och
              det betyder naturligtvis att bifallsfrekvensen påverkas. Vi ser
              också hur situationen i Somalia har förbättrats. Det här är naturligtvis
              i grunden, som jag ser det, någonting väldigt bra. Det är någonting
              positivt.
            </seg>
            <seg n="38f5a1b2">
              Samtidigt finns det naturligtvis många oroshärdar kvar i många
              länder, inte minst i Irak där säkerhetssituationen i vissa områden
              är allvarlig. Men sammantaget måste man ändå se att situationen
              har förändrats, och det betyder självklart att bifallsfrekvensen
              också förändras.
            </seg>
            <seg n="6e471ae9">
              Man kan alltså inte bara säga att bifallsfrekvensen är någonting
              som talar om ifall politiken är generös eller inte generös. Det
              beror ju väldigt mycket på hur situationen i omvärlden ser ut,
              och naturligtvis också på vilka grupper som kommer och om man
              har skäl för asyl.
            </seg>
            <seg n="b4ba3d85">
              Ytterligare ett skäl till att bifallsfrekvensen har gått ned
              är att alltfler människor som kommer till Sverige har sökt asyl
              i något annat europeiskt land. Många har också fått uppehållstillstånd
              i något annat europeiskt land. Det betyder att vi också skickar
              människor tillbaka till de länder som ska ha förstahandsansvaret
              för asylansökningarna. Också där påverkas naturligtvis bifallsfrekvensen.
              Enligt Dublinkonventionen skickar vi människor till de länder
              som har det grundläggande ansvaret för att pröva asylansökan.
            </seg>
          </u>
          <note type="speaker" n="638116c1">
            Anf. 52 ULLA HOFFMANN (v):
          </note>
          <u who="ulla_hoffmann_4c3905_w" xml:id="i-f4aa2317d259cf8e-1" n="3592ab3b">
            <seg n="eee6133e">
              Herr talman! Vissa tillfällen önskar man att man hade hur mycket
              tid som helst så att vi kunde fortsätta den här debatten, men
              nu är den begränsad.
            </seg>
            <seg n="ed4058b7">
              Det är klart att det inte är en matematisk formel, men statsrådet
              tycks resonera ungefär som att det bara är till Sverige människor
              flyr, inte någon annanstans, inte till resten av världen. Utskottet
              besökte Kanada för något år sedan, och där ser siffrorna helt
              annorlunda ut. De hade precis samma typ av flyktingar som vi.
              Hur kan det då komma sig att det i Kanada ser ut som det gör och
              inte som i Sverige? Deras siffror borde ju i så fall också gå
              ned och vara lika låga som Sveriges.
            </seg>
            <seg n="24b8951e">
              Sedan fick jag inget svar om nollställningsbeslutet. Jag tror
              att det är viktigt att statsrådet nu börjar diskutera den frågan
              på allvar eftersom vi vet att riksdagen kommer att fatta beslut
              om detta. Vi vet också att den stora ärendebalansen inte ska hänga
              med i den nya instans- och processordningen.
            </seg>
            <seg n="8f7df3e9">
              Senaste numret av Amnesty Press kom i går. Där finns en artikel
              som heter Pinnhets drabbar asylsökande och handlar om situationen
              på Migrationsverket. Där säger en av handläggarna: Pinnhetsen
              gör att besluten inte har samma kvalitet som de annars skulle
              haft. Beslutsmotiveringarna blir till exempel inte lika utförliga.
            </seg>
            <seg n="d9fb263c">
              En annan säger: När det kommer till lönesamtalen är det enda
              man pratar om hur många pinnar du producerat. Jag ligger lägre
              än snittet. Resultatet är att jag har sämre löneutveckling än
              de som skriver som små robotar.
            </seg>
            <seg n="2ff6efc9">
              Vidare står det: Flera handläggare anser att pinnhetsen leder
              till fler avvisningsbeslut än om mer tid funnits till varje ärende.
              Logiken är att ett avvisningsbeslut normalt kräver mindre utredning
              än ett beslut om uppehållstillstånd.
            </seg>
            <seg n="0c4dc2a3">
              Ett negativt beslut är praxis, det behöver du inte tänka så mycket
              på. Ska du skriva ett positivt beslut måste du däremot samla ihop
              jäkligt mycket ursäkta svordomen, men det står så i tidningen
              bra material för att underbygga det. Och du får oftast en riktig
              fajt med din beslutsfattare, säger handläggaren som tidigare citerats.
            </seg>
            <seg n="d74f29e8">
              När jag drar ut den här kurvan som vi talade om tidigare och
              ser hur få bifall vi har i migrationsprocessen kan jag helt klart
              se ett samband mellan de två sakerna och dessutom med den granskning
              som Riksrevisionen gjorde av Migrationsverket. Jag ser också konsekvenserna
              för den nya instans- och processordningen. Jag tjatar då igen
              på Barbro Holmberg: Jag vore tacksam för ett svar på hur regeringen
              tänker agera när det gäller den stora ärendebalans som kommer
              att komma.
            </seg>
            <seg n="d0b9b919">
              Nu har jag en minut kvar av talartiden, och då fortsätter jag
              med en annan fråga. Men den förra frågan är viktig, så den vill
              jag som sagt gärna ha svar på.
            </seg>
            <seg n="05bccbdc">
              I sitt svar till mig säger statsrådet att Sveriges definition
              av flyktingskap är vidare än Genèvekonventionens. Då tycker jag
              att det blir lite märkligt att vi ligger så långt under internationell
              praxis vad gäller beviljande av permanent uppehållstillstånd med
              stöd av Genèvekonventionen. Denna utveckling, eller snarare avveckling,
              av bifallen kommer att innebära att det egentligen inte spelar
              någon roll vad vi gör som lagstiftare. Anne-Marie Ekström var
              inne på det tidigare.
            </seg>
            <seg n="733857b7">
              Statsrådet lyfte i sitt svar till mig fram att det kommer en
              proposition som kommer att föreslå att den som upplever välgrundad
              fruktan för förföljelse på grund av kön eller sexuell läggning
              nu ska omfattas av Genèvekonventionen. Som jag sade i mitt tidigare
              inlägg har 20 personer fått stanna med stöd av just denna skyddsgrund.
              Då blir jag förstås nyfiken på vilka extraordinära åtgärder statsrådet
              tänker vidta som hon inte har vidtagit tidigare. Vi har haft denna
              skyddsgrund ända sedan 1997. Vad är det för extraordinärt som
              ska vidtas nu som inte redan är gjort?
            </seg>
          </u>
          <note type="speaker" n="0a5b394e">
            Anf. 53 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-9" n="6b1c1396">
            <seg n="e786704e">
              Herr talman! Jag börjar med frågan vad regeringen tänker göra
              åt ärendebalansen. Svaret på den frågan är att vi tänker arbeta
              ned ärendebalansen. Regeringen har också anslagit extra resurser
              till Migrationsverket för att snabbt kunna avgöra gamla ärenden.
              Vi har också arbetat i ett och ett halvt års tid med att effektivisera
              handläggningen på Migrationsverket. Om en månad kommer Migrationsverket
              att ha en helt ny organisation som på ett mycket mer effektivt
              sätt än tidigare ska kunna avgöra ärenden.
            </seg>
            <seg n="8a91acf0">
              Något nollställningsbeslut, som egentligen handlar om att vi
              fattar ett beslut om att alla människor som har kommit hit oavsett
              skäl ska få stanna i Sverige, är inte aktuellt. Jag menar att
              det är så långt från rättssäkerhet man över huvud taget kan komma.
              Jag kan inte förstå hur man kan å ena sidan tala om vikten av
              rättssäkerhet och å andra sidan säga att nu ska alla få stanna
              och då är över huvud taget inga prövningar av flyktingskäl aktuella
              utan bara en tidsgräns. Om man kommer före fem i tolv får man
              stanna; kommer man fem över tolv får man inte stanna. Det, menar
              jag, handlar inte om rättssäkerhet.
            </seg>
            <seg n="96bc3956">
              Svaret på frågan är alltså att vi kommer att arbeta av de ärendebalanser
              som finns.
            </seg>
            <seg n="abf66320">
              När det sedan gäller detta med att vi infört nya skyddsskäl är
              jag inte helt säker på att jag förstod resonemanget. Jag skulle
              dock vilja problematisera statistiken på det här området. I Sverige
              har vi ett flertal olika grunder för uppehållstillstånd. Vi har
              flyktingparagrafen, alltså om man är förföljd, som helt överensstämmer
              med Genèvekonventionen. Man kan få skydd på grund av risk för
              tortyr, risk för omänsklig behandling och risk för dödsstraff.
              Man kan få skydd på grund av inre eller yttre väpnad konflikt.
              Man kan få skydd om man är förföljd på grund av sitt kön eller
              sin sexuella läggning. Man kan få stanna av humanitära skäl. Man
              kan få stanna av politiskt-humanitära skäl.
            </seg>
            <seg n="f9d8cd9b">
              Vi har under lång tid utvecklat asylrätten och flyktingrätten
              och har en lång rad olika grunder för uppehållstillstånd. Det
              är en lång katalog. Så ser det inte ut i andra länder. I andra
              länder kanske man har två grunder, och då är det naturligtvis
              väldigt svårt att göra jämförelser av statistiken.
            </seg>
            <seg n="a6c8f2f5">
              Ulla Hoffmann tog upp exemplet att det är väldigt få som fått
              uppehållstillstånd på grund av förföljelse på grund av kön. Ja,
              det är det därför att man använder andra grunder. När det till
              exempel gäller könsstympning använder man inte skyddsgrunden förföljelse
              på grund av kön, utan man använder helt enkelt grunden tortyr.
              Man ser detta som tortyr. Därför är det väldigt svårt att jämföra
              statistik mellan olika länder.
            </seg>
            <seg n="03b30615">
              För att ytterligare problematisera statistiken är det också så
              att vi för statistik utifrån beviljanden i första instans medan
              andra länder för statistik utifrån andra instans, vilket blir
              något fler. Det är ytterligare en sak som gör det svårt att göra
              jämförelser. Det är inte så enkelt som att bara titta på siffrorna
              och säga oj, nu ser det helt annorlunda ut i Sverige.
            </seg>
            <seg n="ccf14b17">
              Jag delar dock Ulla Hoffmanns oro och frågetecken: Varför är
              det så lågt i Sverige just när det gäller flykting status? Det
              är precis av det skälet vi har gett en utredare i uppdrag att
              titta på detta, att titta på alla olika aspekter: Vilka är det
              som kommer till Sverige? Hur kan man jämföra statistik mellan
              olika länder? Hur kan man göra jämförelser trots att lagstiftningen
              ser väldigt annorlunda ut? Det är en väldigt viktig utredning,
              som jag tror kommer i vår.
            </seg>
          </u>
          <note type="speaker" n="fe6eadde">
            Anf. 54 ULLA HOFFMANN (v):
          </note>
          <u who="ulla_hoffmann_4c3905_w" xml:id="i-f4aa2317d259cf8e-2" n="3592ab3b">
            <seg n="83c35820">
              Herr talman! Det låter jättelovande att statsrådet har för avsikt
              att se till att arbeta ned ärendebalansen. Jag ser att Migrationsverket
              och Utlänningsnämnden jobbar för att arbeta ned ärendebalansen,
              och det är därför alla avslag kommer.
            </seg>
            <seg n="6d833837">
              Det som bekymrar mig är alla de nya ansökningar som kommer och
              att ärendebalansen då blir stor. Jag skulle vilja veta hur statsrådet
              har tänkt attackera det, eller hur man ska uttrycka det, för att
              få ned just ärendebalansen med de nya ansökningar som kommer på
              grund av att Migrationsverket och Utlänningsnämnden fattar de
              beslut som de gör.
            </seg>
            <seg n="66917e98">
              Det är skönt att höra att statsrådet är orolig och tycker att
              de siffror som vi har är lite mysko. Men om vi lägger ihop alla
              de som har fått flyktingstatus på grund av tortyr, krig, miljökatastrof,
              kön, homosexualitet, humanitära skäl och kvotflyktingar och jämför
              med den siffra som finns i Kanada ser vi att de har över 50 %,
              med stöd av Genèvekonventionen. Om vi lägger in alla de olika
              skyddsgrunder som statsrådet nu har pratat om blir det totalt
              6 460 personer som fick stanna i Sverige 2003, och 22 656 fick
              avslag.
            </seg>
            <seg n="bdfc9984">
              Jag tycker inte att det räcker med att tillsätta en utredning.
              Vi har utrett det tidigare, och vi vet att Sverige ligger lågt
              när det gäller permanent uppehållstillstånd på olika skyddsgrunder.
              Det som måste hända är att vi redan nu gör någonting åt det. Statsrådet
              är den som har makten att göra det.
            </seg>
          </u>
          <note type="speaker" n="a2329ea0">
            Anf. 55 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-10" n="6b1c1396">
            <seg n="c78ed334">
              Herr talman! Återigen är Ulla Hoffmann mycket väl medveten om
              hur regeringen vill lösa frågan om de nya ansökningarna. Jag menar
              att de nya ansökningarna bidrar till väldigt stora problem det
              är jag fullständigt medveten om. Vi kommer att få ungefär 6 000
              nya ansökningar till Utlänningsnämnden i år. De allra flesta åberopar
              humanitära skäl. De nya skälen är oftast läkarintyg. Jag menar
              att det är ett väldigt svårt problem. Men de ska arbetas av självklart.
            </seg>
            <seg n="9db8e1ee">
              Vi har ett rättssystem i det här landet, och det innebär att
              man ska få sin sak prövad av myndigheter och rättsliga instanser.
              Vi ska inte ha ett system där man helt frångår de rättsliga prövningarna.
              Jag tycker inte att det är rättssäkert. Vi ska skapa ett system
              som gör att det är en rättssäker prövning, och vi ska ha en så
              bra övergång till domstolarna som möjligt.
            </seg>
            <seg n="5ddd2657">
              Som jag nämnde inledningsvis har regeringen anslagit särskilda
              pengar för att just kunna arbeta av ärenden, och Utlänningsnämnden
              har fått förstärkningar för att kunna arbeta av ärendena. Det
              är den vägen vi ska gå, och det är den vägen ett rättssamhälle
              ska gå.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="9d10afd3">
            10 § Svar på interpellation 2004/05:195 om asylsökande som får
            jobb
          </note>
          <note type="speaker" n="b21d8a1c">
            Anf. 56 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-11" n="6b1c1396">
            <seg n="81f9dcc5">
              Herr talman! Gunnar Nordmark har frågat mig vilka åtgärder jag
              avser att vidta för att underlätta för asylsökande som fått arbete
              att få uppehållstillstånd till följd av denna anställning.
            </seg>
            <seg n="572bf1af">
              Den reglerade invandringen innebär bland annat att den som vill
              flytta till Sverige för att arbeta ska ansöka om arbetstillstånd
              före inresan. De som är i behov av skydd i Sverige, liksom personer
              med starka humanitära skäl, är dock undantagna från detta krav.
              Även asylsökande har, enligt 4 kap. 3 a § utlänningsförordningen
              (1989:547), möjlighet att undantas från skyldigheten att ha arbetstillstånd
              i de fall Migrationsverket bedömer att beslut i ärendet inte kommer
              att kunna fattas inom fyra månader från ansökan. Undantaget gäller
              fram till dess att det finns ett beslut som vunnit laga kraft
              i ärendet.
            </seg>
            <seg n="358bc26e">
              Asylsystemets funktion är att pröva människors behov av skydd.
              Att beviljas uppehållstillstånd av skyddsbehov måste konsekvent
              och noggrant skiljas från att beviljas uppehållstillstånd av arbetsmarknadsskäl.
              Det är därför viktigt att en person som vill söka arbetstillstånd
              inte i stället söker asyl för att kringgå reglerna. Det vore heller
              inte önskvärt att en person som inte har asylskäl men erbjudits
              anställning lättare får uppehållstillstånd än den som inte har
              ett löfte om arbete. Ett otydligt regelverk riskerar att urholka
              asylrätten och trovärdigheten i det svenska asylsystemet, vilket
              drabbar människor som är i behov av skydd.
            </seg>
            <seg n="ee0cfe67">
              Det är viktigt att tillstånd ges under ordnade former för att
              beslut ska vara förutsebara och enhetliga. Att myndigheternas
              beslut är förutsebara innebär också en trygghet för den enskilde
              sökande.
            </seg>
          </u>
          <note type="speaker" n="b517e453">
            Anf. 57 GUNNAR NORDMARK (fp):
          </note>
          <u who="gunnar_nordmark_2731a3_w" xml:id="i-cb4207d552661342-0" n="3de0adce">
            <seg n="c1bcc67a">
              Herr talman! Jag ber att få tacka migrationsministern för svaret.
              Det förvånar säkert ingen att jag inte är nöjd.
            </seg>
            <seg n="bc9a6457">
              Den här interpellationsdebatten handlar om Antonic Mladen och
              hans söner Dorde och Milos. Den handlar om Oleg Naumenko och Denis
              Vishinskiy. Den handlar om Elvis Kasipovic och hans familj. Den
              handlar om Fjodor Em och hans hustru Elena och om många andra
              människor som befinner sig eller har befunnit sig i samma situation.
            </seg>
            <seg n="553ff174">
              Ofta rör det sig om människor som kan ett kvalificerat yrkesarbete
              något som är en bristvara i Sverige. De har kommit till Sverige
              och sökt asyl på skäl som det ibland varit tveksamt om de har
              räckt, men de har rotat sig, satsat på att integrera sig i det
              svenska samhället, arbetat och gjort rätt för sig och sin familj
              och bidragit till vårt gemensamma välstånd.
            </seg>
            <seg n="0190a2a8">
              Interpellationsdebatten handlar om arbetskamrater och vänner
              som ställer sig helt frågande till varför dessa människor ska
              utvisas. Den handlar om små svenska orter som Lammhult, Horndal,
              Svenljunga och Långhyttan, som så väl behöver människor som är
              beredda att komma dit, bo, arbeta och leva. Den handlar om företagare
              som undrar varför de inte får behålla sin personal och ibland
              kan se hela sitt företags existens hotad därför att reglerna kring
              svensk migrationspolitik är så stelbenta.
            </seg>
            <seg n="c5e4a043">
              Det är bra med beslut som ges under ordnade former och att besluten
              är förutsebara och enhetliga, men ibland blir det bästa det godas
              fiende. Ibland, hur noga vi än försöker utforma regelverk och
              beslutsordningar, kommer de att kollidera med en verklighet som
              vi inte tänkt på eller kunnat förutse. De principer som regeringen
              slår vakt om här är exempel på detta.
            </seg>
            <seg n="ef607655">
              De leder till mänskligt lidande, ofta efter många år i Sverige.
              De leder till sorg och vrede hos arbetskamrater, vänner och grannar.
              De leder till att ofta små svenska orter får sämre förutsättningar
              att växa. De leder till krångel och svårigheter för svenska företagare,
              och de leder till en sämre ekonomisk tillväxt något som drabbar
              oss alla.
            </seg>
            <seg n="e62d08e5">
              Sveriges problem består inte i att det är för många människor
              som arbetar eller att en alltmer växande del av befolkningen i
              arbetsför ålder ska försörja unga och gamla. Det är tvärtom. Även
              på grund av detta framstår regeringens hållning i den här frågan
              som orimlig.
            </seg>
            <seg n="feac4c2e">
              Hos den breda allmänheten är det få inslag i den svenska migrationspolitiken
              som är så ifrågasatta och väcker sådan indignation som just detta.
              Det faktum att människor som ofta i flera år har försörjt sig
              själva och sin familj med arbete utvisas undergräver förtroendet
              för svensk migrationspolitik. Det finns däremot en bred acceptans
              för att människor som arbetat och försörjt sig själva och sin
              familj och genom sitt arbete bidragit till vårt välstånd är hjärtligt
              välkomna hit, oavsett vilka skäl de har.
            </seg>
            <seg n="e8e1a277">
              Det är därför som hela bygder och politiska församlingar ställer
              upp sina vänner, grannar och arbetskamrater. Det sker i Lammhult,
              i Söderhamn och på en rad andra orter.
            </seg>
            <seg n="fa25ef1e">
              En förutsättning för att man ska få en bred uppslutning bakom
              en förd politik är att de flesta människor omfattar målen med
              politiken, men också upplever den som utformad på ett rimligt
              och begripligt sätt. Så är inte fallet när det gäller den del
              av svensk migrationspolitik som vi diskuterar i dag. Det är bra
              om man kan ändra sig och tänka om.
            </seg>
            <seg n="8775cbd0">
              Jag frågar därför om ministern ser någon form av möjlighet till
              öppning i den här frågan, som är viktig för många människor, både
              svenskfödda och från andra länder. Det vore bra med ett samtal
              i mer öppen anda än den ganska stela och enbart formella ton som
              anslås i det svar som presenterats i kammaren i dag.
            </seg>
          </u>
          <note type="speaker" n="af2ebcf0">
            Anf. 58 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-75d8a85936886f3e-3" n="369658f1">
            <seg n="d8cadaae">
              Herr talman! Gunnar Nordmark har i sin interpellation tagit upp
              ett ämne som berör många människor. Precis som Gunnar Nordmark
              har sagt i sitt anförande är det inte bara de asylsökande som
              lyckats hitta ett arbete som är berörda och som kanske måste sluta
              arbeta. Många andra, oberoende människor, som ser duktiga personer
              som tvingas sluta arbeta för att de avvisas till en osäker framtid
              i stället, blir berörda.
            </seg>
            <seg n="6e34f0d0">
              Hela samhällen förvånas. Ett av de samhällen som Gunnar Nordmark
              nämnde är Svenljunga som ligger i närheten av där jag bor i Borås.
              De förvånas när arbetskraft försvinner som de så väl behöver.
              De kan inte förstå hur det blir så här. Omedelbart när avvisningsbeslutet
              kommer måste den asylsökande sluta, oavsett om hon eller han kan
              avvisas direkt. Ibland vill inte hemlandet utfärda resehandlingar,
              eller det kan finnas andra problem. Ibland fattas beslut om avvisning
              trots att landet fortfarande inte är säkert. Irak är ett sådant
              exempel. I stället att få arbeta åtminstone under den tiden måste
              den asylsökande leva på bidrag, eftersom man måste sluta samma
              dag som man har fått avslag från Utlänningsnämnden.
            </seg>
            <seg n="30cf905e">
              Herr talman! Det stora problemet, som gör att människor upprörs,
              är att arbetsgivaren ofta behöver den eller de här personerna,
              precis som Gunnar Nordmark har sagt. Särskilt som det fram till
              i dag har varit långa handläggningstider på flera år har de som
              har haft arbete blivit inskolade och utgör fullgod arbetskraft.
              I ett fall som jag känner till hade den asylsökande fått mycket
              avancerade arbetsuppgifter, och det blev nästan katastrof för
              arbetsgivaren när mannen avvisades till Bosnien.
            </seg>
            <seg n="a6bdb0b8">
              Herr talman! Gunnar Nordmark hänvisade också till ett antal fall
              som det har stått i pressen om. Det kan inte vara meningen att
              det ska bli så här.
            </seg>
            <seg n="8c6f73a7">
              Herr talman! Många av Migrationsverkets anläggningsboenden ligger
              på mindre orter där det faktiskt finns arbete, och det är bra.
              Ett sådant boende finns i Skinnskatteberg som vi har tagit upp
              i en tidigare interpellationsdebatt, men det finns också nära
              min hemort Borås. Arbetsgivarna på sådana mindre orter utanför
              storstäderna har oftast svårt att hitta arbetskraft, och då är
              det välkommet med asylsökande som många gånger är väldigt duktiga
              arbetare.
            </seg>
            <seg n="3a774a5d">
              Samhället vill också att de som söker asyl ska ha en sysselsättning,
              och då helst ett riktigt arbete. Det sparar pengar åt samhället
              genom att mindre bidrag behöver betalas ut. Men, herr talman,
              det blir problem med asylsökande som arbetskraft när avslagsbeslutet
              kommer. Då måste den asylsökande sluta på fläcken. Vilken arbetsgivare
              vill anställa personal under sådana förutsättningar? Risken finns
              att det inte kommer att finnas några arbeten till dem som är asylsökande
              eftersom arbetsgivaren inte vågar ta sådana risker.
            </seg>
            <seg n="06bcb150">
              Herr talman! Migrationsministern säger att asylrätten inte får
              urholkas, och det är helt riktigt. Men bara för att personen får
              stanna kvar här när hon eller han har arbete behöver det inte
              betyda att asylrätten urholkas. Folkpartiet har ett förslag som
              innebär att även om en person har fått arbete fortsätter ändå
              asylutredningen, och vid bifall av asylansökan ska omedelbart
              uppehållstillstånd beviljas. Efter tre år av arbete ska uppehållstillstånd
              ändå beviljas.
            </seg>
            <seg n="5a74c8c6">
              Herr talman! Det är inte myndigheter som ska avgöra vilken person
              ett företag ska anställa. Det ska företaget självt göra. Regeringen
              måste tänka om. Tänker regeringen att göra det?
            </seg>
          </u>
          <note type="speaker" n="8156c6d4">
            Anf. 59 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-12" n="6b1c1396">
            <seg n="32289617">
              Herr talman! Gunnar Nordmark och Anne-Marie Ekström tar upp två
              väldigt viktiga principiella frågor som i sig naturligtvis utgör
              ett dilemma, vilket interpellanten pekar på. För mig är det två
              väldigt viktiga principer som här aktualiseras.
            </seg>
            <seg n="ea337f25">
              Den första är det som jag talade om i mitt tidigare inlägg, alltså
              vikten av att skilja asylsystemet från arbetskraftsinvandringen.
              Det tror jag är en princip som vi alla ändå är överens om. Det
              får aldrig bli så att det är lättare för en läkare att få uppehållstillstånd
              eller asyl bara därför att man är läkare än för en tvåbarnsmamma
              som kanske inte arbetar. Rätten att söka asyl och rätten att få
              asyl om man är förföljd är just en rättighet. Det gäller oavsett
              vem du är rik eller fattig, sjuk eller frisk, trevlig eller otrevlig.
              Det måste vara det som är grunden för asylsystemet. Det är en
              grundläggande och väldigt viktig princip som hela asylsystemet
              vilar på.
            </seg>
            <seg n="ba74e93d">
              Arbetskraftsinvandring är någonting principiellt helt annat.
              Det handlar om Sveriges behov av arbetskraft. Det är våra egna
              behov som styr. När det gäller arbetskraftsinvandring har vi den
              ordningen att man söker arbetstillstånd och uppehållstillstånd
              från hemlandet.
            </seg>
            <seg n="07f79364">
              Den andra viktiga princip som också aktualiseras är principen
              om likhet inför lagen. Som jag sade har vi en lagstiftning i dag
              som innebär att man söker arbetstillstånd från hemlandet. Ett
              sådant system som Gunnar Nordmark och Anne-Marie Ekström tar upp
              att när man kommit hit och sökt asyl och fått avslag kan man övergå
              till en annan form av ansökan innebär det att den person som går
              via asylsystemet till arbetskraftsinvandring kommer före den som
              följer reglerna och söker arbetstillstånd från hemlandet.
            </seg>
            <seg n="9e062fb3">
              Vad vi skulle få är en arbetskraftsinvandring via asylsystemet.
              Det är konsekvensen av det som Gunnar Nordmark föreslår.
            </seg>
            <seg n="43a35021">
              Jag tror att det snarare är det som Gunnar Nordmark vill diskutera,
              nämligen arbetskraftsinvandringen och reglerna för den. Det är
              den gemensamma nämnaren här. Det är det som är grunden, och då
              tycker jag att det också är det som vi bör diskutera. Men jag
              tror att en arbetskraftsinvandring via asylsystemet inte är bra
              av flera skäl, också principiella.
            </seg>
          </u>
          <note type="speaker" n="e6d89a2c">
            Anf. 60 GUNNAR NORDMARK (fp):
          </note>
          <u who="gunnar_nordmark_2731a3_w" xml:id="i-cb4207d552661342-1" n="3de0adce">
            <seg n="1daa206b">
              Herr talman! Jag tror inte att det behöver råda någon tvekan
              om att Folkpartiet och även jag värnar rätten till asyl och gör
              det minst lika mycket som regeringen. Barbro Holmberg har rätt
              i sin inställning, att vi från Folkpartiets sida är för en arbetskraftsinvandring.
              Vi diskuterar här i dag två olika system. Problemet är att system
              inte alltid tar hänsyn till människor. Vad jag försöker diskutera
              i dag är inte en framtida arbetskraftsinvandring utan de problem
              som uppstår när man tillåter asylsökande att arbeta. Jag tycker
              att det är bra att man tillåter det.
            </seg>
            <seg n="8251c79e">
              Jag ska ge några exempel på effekter av den politik som i dag
              förs. I förrgår fanns det i Dagens Industri en rubrik Avvisning
              hot mot träföretags framtid. Där står sedan apropå en avvisning:
            </seg>
            <seg n="795372e2">
              Därmed blir ett planerat tredje skift inte av och minst åtta
              anställda måste avskedas när bolaget mister nyckelkompetens.
            </seg>
            <seg n="e75c7a17">
              Det kan också innebära att företaget får svårigheter att överleva
              om de försvinner , säger företagets ägare.
            </seg>
            <seg n="bd296be1">
              I ett annat fall handlar det om en kvinna som arbetar som SFI-lärare
              på CFL, centrum för flexibelt lärande, och på arbetsplatsen behövs
              hennes kompetens, anser både Birgitta Tapper och Jan-Olov Karlsson
              Fält. Vidare kan man läsa om Jan-Olov Karlsson: Han tror att det
              finns en chans för läraren att få arbetstillstånd om hon åker
              tillbaka till Ryssland och söker därifrån. Men det är slöseri
              med resurser, anser han:
            </seg>
            <seg n="b4b373a7">
              Det kan ju ta flera månader. Reglerna är både korkade och byråkratiska,
              säger Jan-Olov Karlsson Fält.
            </seg>
            <seg n="95ce7bed">
              Ett annat exempel: Vi har svårt att hitta kunnig arbetskraft.
              Nu när vi äntligen fått tag i en, så skickar Utlänningsnämnden
              iväg honom, säger Bo Ottosson.
            </seg>
            <seg n="ea650fb9">
              I april börjar den hektiska vårsäsongen. Nu undrar han hur det
              ska gå att hitta en ersättare.
            </seg>
            <seg n="d1aa04f2">
              Ytterligare ett exempel som handlar om en företagare: Och han
              kan få jobb i morgon. Han är en duktig svetsare och arbetare,
              som alltid är på plats och sådana behöver vi. Det är synd om han
              inte skulle få stanna, säger Bengt-Olof Sivertsson.
            </seg>
            <seg n="a0d53b6b">
              Det är jättesvårt att få fatt på folk som kan garveribranschen.
              Det är annat exempel, och där handlar det om två personer som
              ska utvisas. Industrifackets ombudsman i södra Älvsborg säger:
              Här har de ett jobb men får inte jobba. Det måste vara hål i huvudet
              någonstans
            </seg>
            <seg n="2df10bd8">
              Detta är omdömet om den politik som regeringen förordar i denna
              frågan. Det handlar om ett relativt stort antal fall av människor
              som under lång tid har vistats i Sverige och som betyder mycket
              för de företag som de arbetar i och de bygder som de bor i.
            </seg>
            <seg n="fcd054bb">
              Då borde det vara viktigt för regeringen att titta på om det
              går att på något sätt få dessa två system att harmonisera med
              varandra. Det gäller det problem som uppstår när man under asylprocessen
              har rätt att arbeta. Sedan kan det som borde vara uppenbart för
              oss alla inträffa, att vissa av de asylsökande som får jobb visar
              sig vara oerhört kvalificerade och kompetenta. Dagens regelverk
              klarar inte att ta hand om detta på ett bra sätt.
            </seg>
            <seg n="ad53d690">
              För den enskilda individen, för företag och bygder får detta
              konsekvenser som inte är bra. Därför borde regeringen kunna öppna
              upp och diskutera om det går att lösa den konkreta frågan när
              en asylsökande får jobb som innebär en nyckelposition.
            </seg>
          </u>
          <note type="speaker" n="c4593ad0">
            Anf. 61 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-75d8a85936886f3e-4" n="369658f1">
            <seg n="7b447c0c">
              Herr talman! Gunnar Nordmark tog upp ett antal exempel, och det
              finns många flera. Dessa exempel handlar om små företag på mindre
              orter. Dessa orter är beroende av företagen, och företagen behöver
              duktig och kompetent personal. Det är ofta svårt att få tag på
              sådan personal på mindre orter på landsbygden.
            </seg>
            <seg n="9535fdb6">
              Vi kommer att behöva en arbetskraftsinvandring i framtiden, men
              jag håller med om att det är en annan fråga.
            </seg>
            <seg n="6350eb98">
              Varför kan vi inte ta vara på de människor som redan finns i
              landet och som utför en viktig uppgift, så att de får stanna?
              Detta går att kombinera med att kvarhålla asylrätten.
            </seg>
            <seg n="dd00daa6">
              Precis som Gunnar Nordmark sade tror jag att detta är ett viktigt
              inslag för att medborgarna och arbetsgivarna ska ha förtroende
              för vår migrationspolitik. Många människor upplever det som väldigt
              orättvist och frågar sig: Varför får inte han eller hon stanna?
              Vi behöver ju honom eller henne.
            </seg>
            <seg n="235c93dd">
              Jag instämmer i Gunnar Nordmarks fråga: Kan regeringen tänka
              sig att hitta någon form av lösning så att inte småföretag på
              mindre orter ska behöva slås ut för att de inte får behålla sin
              personal?
            </seg>
          </u>
          <note type="speaker" n="167aae1d">
            Anf. 62 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-13" n="6b1c1396">
            <seg n="20218f10">
              Herr talman! Som jag sade i mitt förra inlägg aktualiserar detta
              viktiga principer. På ett sätt är det en väldigt enkel principiell
              fråga. Samtidigt är det en väldigt svår fråga i enskilda fall,
              precis som Gunnar Nordmark och Anne-Marie Ekström har exemplifierat
              här.
            </seg>
            <seg n="f5606118">
              Det är klart att det är svårt att förklara för en asylsökande
              som är en arbetskamrat att han eller hon måste åka tillbaka till
              sitt hemland. Det som Utlänningsnämnden och Migrationsverket ska
              pröva det tror jag att vi i grunden ändå är överens om är huruvida
              personen är förföljd eller inte och ingenting annat. Det enda
              som man ska pröva är det som personen i fråga har ansökt om, nämligen
              asyl, och det får dessa konsekvenser.
            </seg>
            <seg n="79501d95">
              Jag vidhåller att den här debatten egentligen handlar om arbetskraftsinvandring
              och hur de reglerna ska se ut. Det är det som är grunden till
              den här diskussionen. Jag anser trots allt att en arbetskraftsinvandring
              via asylsystemet är inte önskvärd.
            </seg>
            <seg n="6c9e9b53">
              Men det är självklart att detta aktualiserar ett dilemma som
              det är svårt att hitta riktigt bra lösningar på. Många länder
              har ju löst detta genom att asylsökande över huvud taget inte
              får arbeta. Det är ytterst få länder som tillåter asylsökande
              att arbeta under väntetiden. Man avvaktar tills den asylsökande
              får ett tillstånd, och då får man också ett arbetstillstånd.
            </seg>
            <seg n="0f3a5072">
              I vissa länder är det till och med så att människor med tillfälligt
              skydd eller människor som kommer via anhöriginvandring inte heller
              får arbeta. Så ser det ut i Europa.
            </seg>
            <seg n="fd834944">
              I Sverige tycker vi att det är viktigt att den möjligheten ska
              finnas under väntetiden. Man ska inte bara behöva delta i Migrationsverkets
              organiserade verksamhet, utan man ska kunna arbeta under den tid
              som man väntar.
            </seg>
            <seg n="237a0b9f">
              Grunden är ändå att det är viktigt att hålla fast vid asylsystemet.
              Det som Migrationsverket prövar är huruvida man är förföljd eller
              inte, och det är precis det som man har ansökt om att få prövat
              och ingenting annat.
            </seg>
          </u>
          <note type="speaker" n="6158d038">
            Anf. 63 GUNNAR NORDMARK (fp):
          </note>
          <u who="gunnar_nordmark_2731a3_w" xml:id="i-cb4207d552661342-2" n="3de0adce">
            <seg n="73d38357">
              Herr talman! Varken Anne-Marie Ekström eller jag har pratat om
              att man via asylsystemet skulle prova frågan om rätt till uppehållstillstånd
              i Sverige på grund av att man har arbete här. Det är en missuppfattning
              från ministerns sida. Vad vi har försökt sätta fokus på är det
              problem som de facto uppstår när vi har en lagstiftning som låter
              personer som söker asyl i Sverige i väntan på att deras ärende
              ska avgöras får komma i arbete.
            </seg>
            <seg n="bf67c532">
              När de regelsystem som vi har skapat krånglar till det för människor
              som kommit hit och sökt asyl och sedan kommit in i arbetslivet
              på olika sätt och krånglar till det för svenska företagare, borde
              vi som politiker försöka sträva efter att hitta en lösning på
              problemet.
            </seg>
            <seg n="9ce2f000">
              Jag håller gärna med om, och det har jag sagt tidigare, att det
              är viktigt med principer. Men ibland kolliderar principerna med
              verkligheten på ett inte helt fördelaktigt och bra sätt. Då måste
              vi som politiker som har skapat de här principerna och reglerna
              sätta oss ned och fundera ett varv till på om det går att lösa
              problemen på ett rimligt och bra sätt.
            </seg>
            <seg n="730eb353">
              Jag vet att integrationsministern har en möjlighet till i denna
              interpellationsdebatt att komma igen och säga att hon är beredd
              att se över om det finns möjlighet att med de regler vi har för
              arbetskraftsinvandring och så vidare hitta en lösning på de problem
              som reglerna skapat för de människor som vi har nämnt i den här
              interpellationsdebatten i dag. Det vore ett välkommet besked,
              ministern.
            </seg>
            <seg n="c751941e">
              Jag hoppas att man nu kan lämna det rent principiella resonemanget
              och säga: Vi är beredd att tänka en gång till. Jag skulle vara
              glad för ett sådant besked.
            </seg>
          </u>
          <note type="speaker" n="cadaa0b7">
            Anf. 64 Statsrådet BARBRO HOLMBERG (s):
          </note>
          <u who="barbro_holmberg_migrationsminister_w" xml:id="i-b8cb793855bd4ce5-14" n="6b1c1396">
            <seg n="1a0b95ae">
              Herr talman! Jag har inte missuppfattat Gunnar Nordmark och inte
              heller Anne-Marie Ekström. Däremot tog jag upp vilka konsekvenserna
              blir om vi genomför det som Gunnar Nordmark och Anne-Marie Ekström
              föreslår, nämligen att man kommer hit som asylsökande, man kanske
              vistas här under ett år, man läser svenska och så vidare, och
              sedan visar det sig att man inte har asyl. Då går man över till
              någonting annat och söker arbetstillstånd i stället. Det leder
              till att vi får en arbetskraftsinvandring via asylsystemet. Det
              är det som är dilemmat i det här fallet. Vad jag menar att vi
              i stället bör diskutera, vilket också diskuteras, är reglerna
              för arbetskraftsinvandring, därför att det är precis vad det handlar
              om.
            </seg>
            <seg n="df86b59e">
              Vi har en parlamentarisk utredning som just nu ser över reglerna
              för arbetskraftsinvandring. Där ingår också precis den här frågan.
              Det är alltså ett arbete på gång i den parlamentariska utredning
              som tittar på just de här frågorna.
            </seg>
          </u>
          <note n="f85178ca">
            Överläggningen var härmed avslutad.
          </note>
          <note n="d3d4e182">
            11 § Förnyad bordläggning
          </note>
          <note n="072a1aef">
            Föredrogs och bordlades åter
          </note>
          <note n="3df2ccdb">
            12 § Bordläggning
          </note>
          <note n="642aed1b">
            Anmäldes och bordlades
          </note>
          <note n="60516aa6">
            13 § Anmälan om frågor för skriftliga svar
          </note>
          <note n="ec764b70">
            Anmäldes att följande frågor för skriftliga svar framställts
          </note>
          <note n="34753705">
            den 3 december
          </note>
          <note n="0727cf44">
            Birgitta Carlsson
          </note>
          <note n="750f2016">
            Jan Andersson
          </note>
          <note n="1e91a06b">
            Göran Lindblad
          </note>
          <note n="c501da24">
            Annika Qarlsson
          </note>
          <note n="1e91a06b">
            Göran Lindblad
          </note>
          <note n="d2a0c802">
            Gunnar Axén
          </note>
          <note n="b7a4ff4c">
            Kenneth Lantz
          </note>
          <note n="ad03bba6">
            Bengt-Anders Johansson
          </note>
          <note n="fb71362e">
            Bertil Kjellberg
          </note>
          <note n="512262f8">
            Anne-Marie Ekström
          </note>
          <note n="b4528eb1">
            Hans Hoff
          </note>
          <note n="ede18b0d">
            Birgitta Gidblom
          </note>
          <note n="f03cc091">
            Berit Jóhannesson
          </note>
          <note n="f03cc091">
            Berit Jóhannesson
          </note>
          <note n="0ef70fcf">
            Cinnika Beiming
          </note>
          <note n="9be7dcbe">
            Cecilia Wigström
          </note>
          <note n="cfc2bca9">
            Marie Wahlgren
          </note>
          <note n="7ef553f3">
            Christer Nylander
          </note>
          <note n="3d964b27">
            Ulf Nilsson
          </note>
          <note n="adaa8eb3">
            Claes Västerteg
          </note>
          <note n="cd886d19">
            Annelie Enochson
          </note>
          <note n="2c1e94b3">
            Sonja Fransson
          </note>
          <note n="7e3ceefb">
            Rosita Runegrund
          </note>
          <note n="32276c46">
            Ingegerd Saarinen
          </note>
          <note n="cfc2bca9">
            Marie Wahlgren
          </note>
          <note n="98e11d8d">
            Ulf Sjösten
          </note>
          <note n="671b1bc2">
            Cecilia Wikström
          </note>
          <note n="44d446b0">
            Mikael Oscarsson
          </note>
          <note n="762a6ece">
            Ragnwi Marcelind
          </note>
          <note n="762a6ece">
            Ragnwi Marcelind
          </note>
          <note n="3d588293">
            Carl-Erik Skårman
          </note>
          <note n="3d588293">
            Carl-Erik Skårman
          </note>
          <note n="b0ddf86f">
            Jörgen Johansson
          </note>
          <note n="3923c822">
            Frågorna redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="3f1bbf85">
            14 § Anmälan om skriftligt svar på fråga
          </note>
          <note n="3fd4ba3b">
            Anmäldes att skriftligt svar på följande fråga inkommit
          </note>
          <note n="6efd3edc">
            den 2 december
          </note>
          <note n="b1317021">
            Helena Bargholtz
          </note>
          <note n="64b20d54">
            Svaret redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="45e7c1a1">
            15 § Kammaren åtskildes kl. 12.19.
          </note>
          <note n="2bb20d72">
            Förhandlingarna leddes
          </note>
          <note n="adfe331d">
            /Monica Gustafson
          </note>
        </div>
      </body>
    </text>
  </TEI>
</teiCorpus>
