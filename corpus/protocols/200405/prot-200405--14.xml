<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--14</head>
          <docDate when="2004-10-14">2004-10-14</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:14
          </note>
          <note>
            Torsdagen den 14 oktober
          </note>
          <note>
            Kl. 11:00 - 22:42
          </note>
          <note>
            1 § Aktuell debatt: Säkerhetsläget inom kriminalvården
          </note>
          <note type="speaker">
            Anf. 1 JOHAN PEHRSON (fp):
          </note>
          <note>
            Fru talman! Vi kan aldrig skapa en kriminalvård helt fri från
            rymningar. Däremot måste vi se till att inga ansvariga för dagens
            brister i säkerhet och innehåll rymmer från sitt ansvar. Det gäller
            anstaltschefer, säkerhetschefer, generaldirektörer och utskottsordföranden.
            Det gäller inte minst att regeringen inte rymmer från sitt ansvar,
            att inte justitieministern rymmer från sin grundlagsstadgade skyldighet
            att styra och ställa över svensk kriminalvård.
          </note>
          <note>
            Dagens debatt är inte till för Folkpartiet liberalerna, regeringen
            eller politiska kommentatorer. Debatten är inte heller till för
            att omedelbart utse en ny chef för den socialdemokratiska avdelningen
            på Justitiedepartementet. Debatten är till för alla de människor
            som är brottsoffer och för deras anhöriga. Debatten är till för
            de många människor som jobbar i kriminalvården och som känner
            att otryggheten växer. Debatten är till för alla de medborgare
            som faktiskt undrar vem som bestämmer vad och vad som görs inom
            kriminalvården i dag. Den är också självklart till för alla de
            människor som i dag avtjänar, ska avtjäna eller i framtiden kommer
            att avtjäna sina straff inom svensk kriminalvård. Den är vidare
            till för de intagnas familjer och för de intagna som känner att
            hopplösheten och desperationen växer. Debatten är till för en
            bättre politik.
          </note>
          <note>
            Det pratas ofta om att man kan välja mellan kvalitet och säkerhet
            i kriminalvården. Jag hävdar att man måste välja båda. Men det
            krävs också att man har ett ledarskap som tar ansvar för verkligheten.
            Kriminalvårdsfrågorna är svåra och målkonflikterna betydande.
            Men den som inte tar ansvar för dessa frågor kommer aldrig att
            kunna lösa dem. Vi kan inte fortsätta med snabba chefsbyten och
            snabbt hoprafsade program. Vi måste se till att ta dessa frågor
            på stort allvar och att beslut som diskuteras verkställs. Jag
            ska med intresse lyssna på regeringen när den nu ska redovisa
            hur den ser på sina insatser för svensk kriminalvård de senaste
            tio åren.
          </note>
          <note type="speaker">
            Anf. 2 Justitieminister THOMAS BODSTRÖM (s):
          </note>
          <note>
            Fru talman! Ledamöter av Sveriges riksdag! Jag ska först säga
            att kriminalvården under många år till viss del har kommit i skymundan
            i den politiska debatten. Det har förändrats. Kriminalvården står
            nu i fokus. Det har ju bland annat skett för att de här uppmärksammade
            fritagningarna har varit i år. Det har varit bra med en debatt.
            Det är bra att vi får höra olika saker. Det är också naturligt
            att de borgerliga försöker utnyttja enskilda tillfällen även om
            man kan ha synpunkter på vissa av dem när personer var tagna som
            gisslan. Men det är ändå bra att man riktar kritik mot regeringen
            och mot mig som justitieminister.
          </note>
          <note>
            Det som däremot kanske var lite märkligt var att man gjorde det
            just i fråga om rymningar. Det finns få saker som vi faktiskt
            har en så stor enighet om som kriminalvård. Det har ju visat sig
            när man ser på vilka förslag som har kommit från regeringen och
            samarbetspartierna och från de borgerliga partierna. Man kan se
            när man går tillbaka att det råder en väldigt stor samsyn. Det
            var också lite märkligt med tanke på att fokuseringen skedde just
            på rymningar och att man underförstått försökte säga att nu rymmer
            det fler och fler, ni har tappat greppet, när det sedan visade
            sig att det var precis tvärtom och att antalet rymningar har halverats
            sedan den borgerliga tiden. När det gäller de slutna avdelningarna
            har antalet gått till en tredjedel, och det är snart nere på en
            fjärdedel.
          </note>
          <note>
            Sedan dess har det dock kommit flera intressanta förslag, och
            jag tycker att vi har fått en bra och nyanserad debatt. För det
            är också så att även om antalet rymningar har gått ned har vi
            sett en förändring av brottsligheten i samband med rymningar.
            Det är inte så konstig i sig. Brottsligheten förändras, och vi
            kan nu konstatera att den har gjort det även i samband med rymningar.
            Formen är mer brutal, och vi har också sett att det har skett
            rymningar från anstalter som Kumla eller Hall, vilket tidigare
            inte har skett på 13 år.
          </note>
          <note>
            Det här måste naturligtvis samhället reagera på. Vi måste reagera
            från regeringen. Jag måste reagera som justitieminister. Riksdagen
            måste reagera, och många andra också. Inte minst gäller det förstås
            kriminalvården och dess reformarbete. Det har ju vidtagits flera
            olika åtgärder under det här året, kanske mer än någonsin i svensk
            historia när det gäller säkerhet på fängelser. Det görs också
            saker, och det behöver göras saker. Vi kan inte räkna med att
            det här var en isolerad företeelse. Vi måste vara beredda på att
            det kommer att göras nya försök.
          </note>
          <note>
            Därför är det naturligt att vi behöver en ny säkerhetsanstalt.
            Det är inte så märkvärdigt i sig. Vi har redan två stycken. Vi
            behöver ytterligare en, och då är det ganska naturligt att man
            gör på det här sättet, särskilt med tanke på att de tidigare är
            från 60-talet. Vi behöver förstärka och bygga ut de säkerhetsanstalter
            vi har. Det är därför som det nu ska byggas ut 120 platser på
            Kumla varav hälften är för dem som har särskilda psykiska problem.
            Vi behöver fortsätta satsa på utbildning av personal, och vi måste
            fortsätta se till att samarbetet mellan polisen och kriminalvården
            blir ännu bättre.
          </note>
          <note>
            Det som vi har gjort, och som vi också fått stöd för från riksdagen,
            är att vi har genomfört flera olika lagändringar. Det ska vi vara
            väldigt glada för i dag, för det är alltid lagändringar som tar
            längst tid. Men vi har sett till så att kriminalvården har möjlighet
            att använda larmbågar. Vi har sett till att kriminalvården har
            möjlighet att störa ut mobiltelefoner. Vi har sett till att man
            har en möjlighet att kartlägga intagnas förhållanden och kontakter
            med andra. Vi har också sett till att skyddet för personalen ökar.
            Nu måste reformarbetet fortsätta och säkerheten höjas.
          </note>
          <note>
            Det har kommit varningens ord om att detta skulle gå ut över
            behandlingen och den vård som de intagna naturligtvis behöver.
            För mig är det ganska självklart att det är precis tvärtom. Klarar
            vi inte av säkerheten kan vi inte heller ge en bra behandling.
            Det kan också alla de personer som nu sitter på fängelser och
            går igenom olika behandlingar vittna om. Det är självklart att
            det påverkar all behandling, allt arbete och hela den arbetsmiljö
            som finns ute på fängelserna när det sker sådana saker som det
            har gjort i år. Det kan inte accepteras. En bra säkerhet är en
            förutsättning för att vi ska kunna ha en bra behandling för dem
            som verkligen behöver det, och det arbetet måste fortsätta. Det
            finns ingen som helst motsättning i det.
          </note>
          <note>
            Tvärtom, fru talman, ligger det här helt i linje med det arbete
            som också påbörjades för ett par år sedan, en förändring av kriminalvården,
            en förändring av det ideologiska arbetet, en förändring mot en
            ökad individualisering. Det är en förändring jämfört med vad som
            har gällt tidigare. Det bygger på att de personer som sitter i
            fängelse ska få en möjlighet att påverka sin situation. Sedan
            är det en del människor som inte tar den här chansen. Men det
            innebär inte att man inte ska vara rättvis och ge dem den.
          </note>
          <note>
            Det här försöker vi på olika sätt se till att det ska kunna genomföras.
            En sak som tidigare har var kritiserad men där kritiken har blivit
            betydligt mindre, är detta med en så kallad fotboja när man sitter
            av ett längre straff. Det infördes på försök för tre år sedan
            för de personer som har ett fängelsestraff som är två år eller
            längre. Det har visat sig vara utomordentligt bra att de personerna
            får en chans att under de sista fyra månaderna ha så kallad elektronisk
            fotboja. Det är ett utomordentligt bra resultat av den försöksverksamheten.
          </note>
          <note>
            Nu vill vi gå vidare för dem som verkligen har möjlighet att
            återanpassa sig i samhället. Vi vill utvidga den här möjligheten
            på det sättet att vi sänker fängelsestraffets längd så att det
            ska gälla även för dem som har dömts till ett och ett halvt års
            fängelse. För dem som har dömts till två år och mer ska de sista
            sex månaderna kunna avtjänas med fotboja.
          </note>
          <note>
            Det innebär att det blir ett ökat tryck på andra delar av samhället
            att hjälpa personen och hjälpa till i den svåra övergången från
            kriminalvården till ett liv i frihet. Där ligger vi ganska bra
            till i Sverige. Men vi kan inte vara nöjda med att ungefär fyra
            av tio återfaller i brottslighet inom tre år. Kan vi bara sänka
            det talet lite har vi vunnit mycket. Det är ett bra sätt att minska
            brottsligheten.
          </note>
          <note>
            Det ligger i linje med den narkotikasatsning som påbörjades för
            tre år sedan och som vi nu fortsätter med. Det ska vara särskilda
            enheter och särskilda anstalter för dem som verkligen är motiverade
            att komma ifrån sitt missbruk. Samtidigt ökar vi kontrollen med
            fler hundar och andra möjligheter att hindra narkotika att komma
            in på anstalterna. Det bygger helt på den ideologi med individualisering
            som vi vill arbeta med.
          </note>
          <note>
            Individualiseringen går ut på att man ska ha en större möjlighet
            för dem som verkligen är skötsamma. Det är märkligt att det är
            så få människor som sitter i fängelse som lagar sin egen mat och
            städar. Det är fortfarande undantag. Självklart ska det vara precis
            tvärtom.
          </note>
          <note>
            Det ligger också i linje och det är det stora arbetet med den
            utredning om en ny kriminalvårdslag som nu är inne i sitt slutskede.
            Såvitt jag förstår har det rått en stor samsyn om att man ska
            kunna påverka sin egen situation. Samtidigt ska de personer som
            i varje fall under en viss period inte är beredda att återanpassas,
            och på olika sätt till och med planerar ny brottslighet inne från
            fängelset, kunna straffas hårdare.
          </note>
          <note>
            Det gavs också tilläggsdirektiv i våras om att det ska kunna
            påverka den tid på två tredjedelar som man avtjänar sitt straff.
            Det är utmärkt att till exempel personer som rymmer ska kunna
            avtjäna betydligt längre tid av sitt straff. På så sätt är de
            också motiverade att inte göra sådana saker. Det är ett fullt
            rimligt krav att vi kommer fram till en sådan ordning. Det är
            självklart att det på olika sätt ska bestraffas om man rymmer.
            Här har vi bra incitament för att förhindra det.
          </note>
          <note>
            Utredningen kommer med sina förslag i vår. Jag tror att det är
            en stor milstolpe på vägen mot en modern och ny kriminalvård.
            Jag ser i varje fall inte några hinder i att det råder stor enighet.
            Det finns oerhört många saker vi är oeniga om. Det finns oerhört
            många saker som vi diskuterar och debatterar och till och med
            grälar om. Det är naturligt och positivt.
          </note>
          <note>
            Men det är också bra när vi kan konstatera att det råder en stor
            samsyn i sådana frågor som är så viktiga som att ta hand om de
            personer som är mest utsatta men också mest farliga i vårt samhälle.
            Det är alltså inte på något sätt att gå mot en mer inhuman kriminalvård
            utan en mer modern kriminalvård som möter dagens brottslighet
            på det allra bästa sättet.
          </note>
          <note type="speaker">
            Anf. 3 JOHAN PEHRSON (fp):
          </note>
          <note>
            Fru talman! Det är glädjande att höra att det är lite annat ljud
            i skällan från justitieministern den här gången än när vi hade
            debatten i januari. Då var det mycket aggression från ministern.
            Han tyckte att det var jobbigt att vi tog upp de här frågorna.
            Sedan dess har det funnits anledning att återkomma till dem tyvärr,
            vill jag understryka.
          </note>
          <note>
            Vi måste komma ihåg ansvarsfördelningen. Det är regeringen som
            med budget, regleringsbrev, utnämningar och informell styrning
            formar svensk kriminalvård. Vi är som riksdagsledamöter förhindrade
            att göra detta enligt svensk grundlag. Man har med rätta delegerat
            befogenheten att utöva själva verksamheten i praktiken. Det är
            väl bra. Men man får inte, kan inte och ska inte delegera ansvaret
            för resultatet. Det framgår lika tydligt av den grundlag som vi
            alla borde vara överens om.
          </note>
          <note>
            Nu verkar det som att man har en hel arsenal av åtgärder som
            ska påverka svensk kriminalvård framöver. Man vill satsa stort.
            Man talar om nya platser men säger inte att det på många av dessa
            nya platser blir permanent dubbelbeläggning. Det är en dubbelbeläggning
            som är mycket tveksam om man vill bekämpa narkotika, om man vill
            jobba med säkerhetsfrågorna och ur säkerhetssynpunkt för personalen.
            Det är också mycket tveksamt med tanke på de konventioner som
            Sverige har skrivit på vad gäller att visa respekt för de mänskliga
            rättigheterna även för dem som är intagna i kriminalvård.
          </note>
          <note>
            Det är inget snack om att det är svåra frågor. I mitt ordinarie
            arbete på Örebro tingsrätt får jag väldigt god insyn i hur det
            ser ut och vilka offer som finns i den ökande grova kriminaliteten
            i Sverige. Jag möter brottsoffer som får sina liv förstörda och
            deras familjer som är förtvivlade.
          </note>
          <note>
            Jag möter lika trasiga människor som kommer till domstolen och
            har begått brotten. De fälls. Man läser deras personalia som är
            en sorglig uppvisning i hur många föräldrar som inte har brytt
            sig, skolor som har blundat och socialtjänster som inte har agerat.
            Barnen har fått växa upp i en miljö präglad av missbruk, misär
            och våld utan att någon vuxen har gripit in. Men nu är inte debatten
            i dag till för att tala om det. Debatten handlar om hur det ser
            ut i kriminalvården i dag.
          </note>
          <note>
            Arbetslöshet på anstalten ska inte vara kriminaliserad. Men det
            borde vara en omöjlighet. Vi vet hur det ser ut. Det råder massarbetslöshet.
            Vi vet också att i tio års tid har tiden för arbete, behandling
            och utbildning bra saker minskat i kriminalvården. Man missar
            viktig tid för basal social träning. Man missar chansen att kanske
            få ett yrke att livnära sig på den dagen man släpps ut. Så ser
            det inte ut.
          </note>
          <note>
            Vi hade en debatt i utskottet för ett par år sedan med en generaldirektör
            det var några stycken sedan. Den generaldirektören förklarade:
            Vi kan inte ha så mycket fysiskt arbete på anstalterna längre.
            De intagna är ju så klena. Då har man inte varit inne i många
            styrketräningsrum på anstalterna.
          </note>
          <note>
            Vi vet också att personer med funktionshinder som ADHD och DAMP
            inte får hjälp. De syns inte i skolan. De får inte hjälpen där,
            och problemen förvärras. När de kommer till en anstalt borde någon
            säga: Här måste vi hjälpa till om man vill att personen ska ha
            ett annat liv när den kommer ut.
          </note>
          <note>
            Jag håller med justitieministern om att personer som sköter sig
            inte har någon möjlighet att få uppmuntran och att de som missköter
            sig i praktiken inte kan få särskilt mycket försämringar. Det
            måste vi jobba mycket mer med nu med dagens kriminalvårdslag.
            Det borde framgå av de regleringsbrev som regeringen ska skriva.
          </note>
          <note>
            Vi behöver bygga nya anstalter på rätt platser. Vi har i dag
            en platsbrist som är enorm. Regeringen har under de senaste tio
            åren lagt ned fungerande kriminalvårdsanläggningar trots att man
            vet att prognoserna för kriminalitet kommer att öka och fler kommer
            att hamna inne på anstalterna.
          </note>
          <note>
            Varför lägger man ned gamla fungerande anstalter? Riksdagshuset
            är ganska gammalt. Det är väl ingen som vill lägga ned det för
            att det finns någon takläcka någonstans. Man måste ha bra anstalter
            som fungerar. I dag byggs det baracker som människor onekligen
            kan rymma från alldeles för lätt. Det är ingen som tjänar på detta.
          </note>
          <note>
            I all modern verksamhet är dessutom mjukvaran viktig. Personalen
            på golvet inom kriminalvården har också i tio års tid minskat
            i antal. Antalet byråkrater har däremot ökat. Vi har hur många
            myndigheter som helst på kriminalvårdens område. Jag tror bestämt
            att det är 35. Men den personal som kan vara nära de intagna har
            blivit färre. Det finns färre personer som kan vara bra kontaktpersoner.
            Vidareutbildningen för personalen har fryst inne. Grundutbildningen
            har under nuvarande år minskat enligt kriminalvårdens halvårsrapport.
            Det är fundamentala säkerhetsfrågor. Så kan vi inte ha det.
          </note>
          <note>
            Jag vill påstå att ekonomin styrs av kvartalsinfall från regeringen.
            Verksamheten kan inte planeras. Statskontorets rapport som jag
            hänvisade till i debatten i januari, och som jag personligen överlämnade
            till justitieministern innan debatten, pekade på detta. Man kan
            inte leda en sådan verksamhet på detta sätt.
          </note>
          <note>
            År 2003 gick kriminalvården back med 466 miljoner kronor på den
            befintliga verksamheten. I år talar regeringen som satsningar.
            Men samtidigt finns det ett besparingsbeting på kriminalvården
            som innebär att det blir färre program för bland annat rehabilitering.
            Vi riskerar också att få se färre i personalen.
          </note>
          <note>
            Regeringens devis är tydligen väldigt klar: Vi har haft fel budgetstyrning,
            fel utnämningar, fel regleringsbrev, fel lagstiftning och fel
            arbete mot narkotikan. Vi har haft fel i tio år. Nu ska vi ändra
            på oss. Lita på oss.
          </note>
          <note type="speaker">
            Anf. 4 BEATRICE ASK (m):
          </note>
          <note>
            Fru talman! Det snällaste jag kan säga om justitieministerns
            inledning är väl: Sent ska syndaren vakna. Vi fick höra att fokus
            nu har flyttats till en prioritering av säkerhetsfrågorna. Jag
            ska ärligt säga att det ibland känns som rena ketchupeffekten,
            och det gör väl att ett och annat stolpskott måste förlåtas. Vi
            har i utskottet till och med fått en lista i augusti från Kriminalvårdsstyrelsen
            över åtgärder som man ska vidta när det gäller säkerheten, detta
            efter det att man under månader har förhalat genomförandet av
            riksdagsbeslut om skärpt inpasseringskontroll. Visst händer det
            alltså saker, och det är väldigt roligt.
          </note>
          <note>
            Men vi är här för att tala de anstalter som har varit i centrum
            för spektakulära fritagningar och rymningar, alltså Kumla, Hall,
            Norrtälje och Mariefred. Notan för att leta rätt på dem som har
            farit i väg ligger någonstans runt 22 miljoner kronor. Det motsvarar
            44 poliser ett helt år eller mer än Jämtlandspolisens årliga budget
            för att bekämpa våldsbrott eller ett helt års insatser mot narkotikabrott
            i Uppsala och Östergötland. Det är våldsamt mycket pengar i en
            ganska ansträngd budget för rättsväsendet totalt sett.
          </note>
          <note>
            Vad upplopp, förstörelse och andra incidenter på anstalterna
            kostar vet vi inte. Till det kommer den fara och otrygghet som
            våldet och oron i och vid våra anstalter innebär för intagna och
            personal, för poliser och för allmänheten.
          </note>
          <note>
            Det är Socialdemokraterna som har haft makten de senaste tio
            åren, och ni kan naturligtvis inte abdikera från ansvaret för
            att ha fört en kriminalvårdspolitik som inte fungerar. Justitieministern
            påpekade naturligtvis att antalet rymningar är mindre än för tio
            år sedan, och det är helt riktigt. Under hela 90-talet har vi
            faktiskt fått färre och färre rymningar, och den påtagligaste
            förbättringen skedde mellan 1994 och 1995 som en direkt följd
            av de insatser som den borgerliga regeringen gjorde. Jag är väldigt
            glad över att den utvecklingen fortsatte, men det hjälper ju inte.
            Det är för många dömda som är på fri fot, och dessutom har nya
            utmaningar tillkommit. Inte förrän i år har ju rymningar skett
            från anstalter med förhöjd säkerhet.
          </note>
          <note>
            Det är de här nya problemen som vi måste sätta fokus på och fundera
            över hur vi ska hantera. Jag tror att bakgrunden till bekymren
            är komplexa. Till en del handlar det om att antalet platser inom
            kriminalvården är för litet. Det är faktiskt så illa att chefen
            för Kronobergshäktet i Stockholm Lars-Åke Pettersson är mitt i
            en situation där han riskerar att bli dömd för arbetsmiljöbrott
            på grund av överbeläggning, fastän han bara gör sitt jobb. Och
            vad ska han göra med folk?
          </note>
          <note>
            Också på anstalterna tar man i anspråk varje utrymme som finns
            duschrum och besöksrum och det ena med det andra. Rumsceller byggda
            för en person får sängar staplade på varandra. Möjligheter att
            flytta intagna, ordna specialavdelningar och så vidare undergrävs
            i den här situationen. En ansträngd budget gör dessutom att programverksamhet
            och behandling faktiskt går på sparlåga. Motivationen hos personalen
            sjunker.
          </note>
          <note>
            Den här utvecklingen kommer inte som en blixt från en klar himmel
            utan är naturligtvis en konsekvens av ett agerande under lång
            tid. Så sent som i våras arbetade Kriminalvårdsstyrelsen enligt
            direktiv från regeringen med sparbeting på 400500 miljoner kronor.
            Och för bara två år sedan skrotade samma regering Kriminalvårdsstyrelsens
            långt gångna planer på en ny och modern anstalt, till vilken till
            och med mark var anvisad. Är inte det här beslut som justitieministern
            borde ångra i dag?
          </note>
          <note>
            Det är helt uppenbart, som nyss sades här, att säkerhetsfrågorna
            inte haft någon framträdande roll i den socialdemokratiska politiken,
            varken när det tidigare gällt chefsrekrytering eller när det gäller
            att få till stånd bättre inpasseringskontroller och annat. Men
            det har som sagt skett en ändring under sommaren.
          </note>
          <note>
            Men någon långsiktig tanke eller något bättre underlag om vad
            de nya förslagen innebär har vi däremot inte fått. När justitieutskottet
            ordnade ett möte i augusti framkom det ju att tanken på en säkerhetsbunker
            var en idé som man hade kommit på inom departementet och som inte
            hade stöd hos Kriminalvårdsstyrelsen. Det fanns ingen plan för
            när den skulle förverkligas och vad den skulle innehålla utan
            det gav man direktiv om när idén var presenterad för medierna.
          </note>
          <note>
            Från moderat sida anser vi att det är dags för både en mer kortsiktig
            insats och en långsiktig planering för att komma till rätta med
            säkerhetsproblemen. Det finns ju medel i åtgärdslistan och en
            del som regeringen har redovisat och som jag tycker är väldigt
            bra.
          </note>
          <note>
            Men om jag har förstått det hela rätt tänker sig regeringen att
            platsbristen inte ska vara ordnad förrän 2008. Det är fyra år
            dit! Hur mycket elände ska vi bevittna innan dess? Ska flera häkteschefer
            och anstaltschefer riskera att bli åtalade? Är det här en utveckling
            som justitieministern kan acceptera, eller har du i bakfickan
            några temporära insatser för att lindra effekterna av den felaktiga
            politik som hittills har förts?
          </note>
          <note>
            Ett väldigt allvarligt säkerhetsproblem på anstalterna är naturligtvis
            att de intagna fritt kan kommunicera med yttervärlden. Det görs
            nu en del åt det, men det kan göras mer.
          </note>
          <note>
            En fråga som jag vill ställa till justitieministern är vad man
            är beredd att göra för att förhindra korruption inom kriminalvården.
            Vi har nu ett antal mycket besvärliga exempel där det är uppenbart
            att risken för bestickning och mutor är alldeles för stor och
            där det finns personal som hjälper intagna att begå brott när
            de sitter inne. Det här är en situation som vi definitivt måste
            sätta stopp för, och det måste ske snabbt.
          </note>
          <note>
            Eftersom min talartid är ute vill jag till sist bara säga att
            det inte finns någon motsatsställning mellan att ha en höjd säkerhet
            och en bra inre kriminalvård. Tvärtom tror jag att de förutsätter
            varandra. Vi måste garantera tryggheten för intagna och personal
            och för allmänheten, och för det krävs det en hel del insatser
            de närmaste åren.
          </note>
          <note type="speaker">
            Anf. 5 PETER ALTHIN (kd):
          </note>
          <note>
            Fru talman! Ärade ledamöter och åhörare! Kriminalvårdens uppgift
            är att verkställa påföljder, minska brottsligheten, förebygga
            återfall, upprätthålla en human människosyn och skapa ett tryggt
            samhälle. Det är uppgiften. När vi säger att kriminalvården i
            Sverige är i kris är vi inte ensamma om att påstå detta. Det är
            inte bara rymningar. Det är ett högt återfall i brottslighet,
            det är hårdare tag, superfängelser och så vidare. Det är ett misslyckande.
          </note>
          <note>
            Säkerhetsläget inom kriminalvården är ju fullständigt oacceptabelt.
            Som ganska ny politiker har jag svårt att förstå varför man, om
            man misslyckas det gör vi i olika omfattning och på olika ställen
            inte vill säga att man har misslyckats. Varför ska det vara så
            svårt även i de här kretsarna och inte bara i andra kretsar att
            erkänna någonting?
          </note>
          <note>
            Regeringen har inte någon anledning att vara vare sig nöjd eller
            stolt. Ansvaret vilar oerhört tungt på regeringen, som har haft
            många år på sig att vakna och återskapa eller reformera en kriminalvård
            värd namnet.
          </note>
          <note>
            Nu pratas det mycket om flera och säkrare fängelser. Ja, det
            är bra, men det minskar inte brottsligheten. Vad får hårdare tag
            i kombination med resursbrist för följd? Jo, spänningarna mellan
            de intagna och anställda kommer att öka. Det är i sig en säkerhetsrisk.
            Man skulle mycket enkelt kunna säga att det bästa skyddet mot
            kriminalitet är arbete, bostad och sociala relationer. Dessa får
            vi ta upp i ett annat sammanhang.
          </note>
          <note>
            Det som jag tycker är väldigt dystert är att Sverige för inte
            så länge sedan gick i spetsen för en modern kriminalpolitik med
            ett mänskligt ansikte och med en human syn. I dag har slentriantänkandet
            vuxit med hårdare kontroller, säkra bunkrar och superfängelser
            som dyker upp. Det är de besked som socialdemokratin har när det
            ska ges svar på frågor om människosyn, samhällssyn och en rimlig
            resursfördelning.
          </note>
          <note>
            De mest utsatta i samhället ska få en human kriminalvård. De
            ska bemötas med respekt, och det effektivaste sättet att skydda
            sig mot rymningar, fritagningar och hårdare tag är att ge de intagna
            en vård värd namnet. Men det förekommer, fru talman, ingen egentlig
            rehabilitering på anstalterna, varken för missbrukare eller för
            personer med psykiska störningar. Det finns inte heller eller
            i varje fall mycket lite innehåll i verkställigheten.
          </note>
          <note>
            Gå upp och titta på Kronobergshäktet! Där sitter snart chefen
            för häktet om han blir dömd för de brott han har begått. Men det
            finns nog inget rum för honom så jag vet inte vart han ska ta
            vägen.
          </note>
          <note>
            Det är närmast pinsamt att se dessa överbeläggningar, inte bara
            på anstalterna utan också på häktena. Arbetsmiljöinspektörer,
            häkteschefer, advokater och alla som kommer i närheten av detta
            är övertygade och säkra på att gränsen är nådd. Det ligger ju
            på en överbeläggning på 105 %. Det är toppar på 125 %. När man
            ska besöka någon på häktet kan man ta tre stycken på samma gång.
            De sitter ju tillsammans.
          </note>
          <note>
            Vad beror nu detta på? Det beror delvis på att polis och åklagare
            har blivit något effektivare och att domstolarna dömer till något
            längre straff. Men framför allt beror det på att man en gång i
            tiden demonterade anstaltsplatserna. 1998 avskaffades 500 platser.
            Man har inte återställt det. Nu pratar man om ett superfängelse.
          </note>
          <note>
            Lars Nylén, det nya stjärnskottet som Kriminalvårdsstyrelsens
            generaldirektör, sade att hans främsta uppgift var att få ned
            rymningarna. Hur ska det gå till? Vad har han för tankar? Var
            finns pengarna? Hur satsar han resurserna? Hur stoppar han rymningarna?
          </note>
          <note>
            En forskningsgrupp för samhälls- och informationsstudier har
            ställt frågan vad svenskarna tycker. Är det bara politikerna som
            står och gnäller? Vad tycker svenskarna om den svenska kriminalvården?
            45 % är mer eller mindre negativa till den svenska kriminalvården.
            Kriminalvården ligger nästan sist bland de offentliga myndigheterna.
          </note>
          <note>
            Ett superfängelse kan möjligen lindra bristen på platser ett
            litet tag, men det kommer inte att hindra rymningarna. Ju hårdare
            tag, ju hårdare bunkrar, desto mer hopplöst för människorna och
            desto brutalare utbrytningsförsök.
          </note>
          <note>
            Kom ihåg slutligen i det här sammanhanget att alla som sitter
            på anstalt en gång ska komma ut! Syftet med kriminalvården måste
            ju vara att ge de intagna en möjlighet att återvända till ett
            socialt liv. Vad finns det för medicin mot det tillstånd som regeringen
            och Thomas Bodström har skapat? Vi måste förändra påverkandeprogrammen,
            behandlingsprogrammen, individuella handlingsplaner, motivationsanstalter,
            utbildning av personal. Det bästa och säkraste sättet att få en
            säker kriminalvård är att ge innehåll under verkställigheten för
            dem som är intagna. Då skapar man ett hopp och en möjlighet att
            fungera i framtiden. Den bästa och mest effektiva effekten på
            säkerheten är att ha ett innehåll i kriminalvården.
          </note>
          <note>
            Jag vill gärna se justitieministern komma med några snabba säkra
            förslag på hur man ska höja säkerheten. Om han inte har några
            egna förslag hänvisar jag till Kristdemokraternas motioner.
          </note>
          <note type="speaker">
            Anf. 6 ALICE ÅSTRÖM (v):
          </note>
          <note>
            Fru talman! När man debatterar säkerheten på anstalter finns
            det en stor risk att man hamnar fel om man inte väljer att analysera
            varför situationen ser ut som den gör, varför vi har fått de spektakulära
            rymningarna, varför människor är beredda att rymma trots att de
            flesta av dem vet att de kommer att tas fast förr eller senare
            nu har det visat sig att det oftast är förr än senare. Varför
            gör en människa det här och riskerar att få så långa fängelsestraff?
            Om man inte har den analysen tror jag inte heller att man kommer
            att vidta rätt åtgärder.
          </note>
          <note>
            Det som har skapat den situation som finns i dag är kanske inte
            bristen på säkerhet. Det är snarare att vi har fått ett sämre
            klimat på våra anstalter där vi har fått folk som sitter på längre
            och längre straff. Man hamnar fel om man inte analyserar situationen
            och ser att vi har fått fler livstidsdömda och att det har ökat
            dramatiskt de senaste tio åren.
          </note>
          <note>
            En annan utveckling är att det har blivit mycket svårare att
            komma tillbaka till samhället. Om vi tittar på statistiken som
            visar antalet före detta fångar som får jobb och bostad ser vi
            att vi har en dramatisk minskning där. De är utan möjlighet att
            komma tillbaka till samhället. Vi har också folk som sitter med
            längre och längre straff. Det skapar en hopplöshet som breder
            ut sig, där människor upplever att de inte har något att förlora.
            De har inget att komma tillbaka till, och samhället är inte motiverat
            att få tillbaka dem. Då får man en situation med människor som
            är desperata och beredda att göra vad som helst för att komma
            ut i frihet.
          </note>
          <note>
            Om man inte har den analysen är det ganska lätt att vidta åtgärder
            och säga att vi ska ha lite fler bågar, lite fler poliser utanför,
            fler hundar, säkrare lås och bygga bunkrar. Men då kommer man
            fortfarande inte att lösa grundproblematiken. Så det är den viktigaste
            debatten att föra.
          </note>
          <note>
            När man nu diskuterar de här händelserna är det självklart att
            man måste vidta åtgärder för att försöka förhindra rymningarna.
            Men det viktigaste är att diskutera hur vi ska kunna få ett bra
            innehåll i kriminalvården. Hur ska vi kunna skapa ett samhälle
            som är berett att ta tillbaka människor som har begått ett misstag
            och avtjänat sitt straff?
          </note>
          <note>
            De åtgärder som man nu behöver vidta rent konkret är byggandet
            av den nya anstalten som de flesta kallar superbunker och gärna
            gör sig lustiga över. Men om man inte ser den platsbrist som finns
            ser man inte behoven. De flesta ser att det finns en brist på
            platser, och alla tycker att det behöver finnas fler. Då behövs
            det också en ny anstalt.
          </note>
          <note>
            Det viktigaste med den nya anstalten hör faktiskt ihop med frågan
            om hopplöshet och möjlighet att komma tillbaka. Den grupp som
            vi i dag betraktar som svårast att handskas med inne på våra anstalter
            sätter vi i Kumlabunkern, på isoleringen på Tidaholm eller på
            Hall. Vi har människor som har suttit i isoleringen nästan fem
            år av sitt straff. Det är människor som sedan ska komma tillbaka
            och ut.
          </note>
          <note>
            När man sitter på isoleringen och i bunkern på Kumla får man
            ingen vård och ingen behandling. Det är ingen human verksamhet.
            Därför ser jag det som oerhört viktigt av säkerhetsskäl och för
            att förhindra sådana här saker att vi bygger en ny anstalt med
            ett bra innehåll, där vi måste ha andra personalkategorier och
            där vi faktiskt kan jobba med just de svåraste fallen för att
            de ska ha en möjlighet att komma tillbaka.
          </note>
          <note>
            Det är också viktigt att man fortsätter det arbete som man har
            påbörjat inom kriminalvården för att förbättra behandlingsprogrammen.
            En av orsakerna till att behandlingstiden har minskat inne på
            anstalterna är att man har tagit väck så många hemmasnickrade
            behandlingsprogram som inte gav något resultat över huvud taget.
            Man ska nu i stället införa mer vetenskapligt belagda behandlingsprogram
            som faktiskt fungerar. Det är också vår skyldighet att se till
            att inte bara ge behandlingstid utan behandlingen måste även vara
            effektiv och verksam.
          </note>
          <note>
            Fru talman! Den viktigaste frågan gäller dock personalen. Det
            handlar om att personalen får utbildning, att de får handledning
            och att deras lönenivå ses över. Vi måste inse att personalen
            varje dag ska arbeta med och försöka uppnå positiva resultat för
            just de personer som vi alla pratar om och inte vill få ut i samhället
            eftersom vi anser att de är farliga.
          </note>
          <note>
            Därför måste vi också inse att personalen är den viktigaste säkerhetsskapande
            åtgärden, och där anser Vänsterpartiet att det behövs stora förändringar.
            Vi behöver nog diskutera en högskoleutbildning eller specialutbildning
            för just kriminalvårdare. Vi måste även titta på lönenivån framöver
            samt se till att personalen får den handledning som de så väl
            behöver.
          </note>
          <note type="speaker">
            Anf. 7 JOHAN LINANDER (c):
          </note>
          <note>
            Fru talman! För ungefär åtta månader sedan hade vi i riksdagen
            en aktuell debatt med anledning av fritagningen från Kumlaanstalten.
            Då inriktade justitieministern sitt anförande på hur nöjd han
            var över att det på tio år inte förekommit en enda rymning från
            säkerhetsavdelningar, alltså inte förrän den från Kumlaanstalten
            i januari.
          </note>
          <note>
            Det tog bara sex månader och så var det dags igen. Med hjälp
            av två insmugglade pistoler rymde fyra intagna från isoleringen
            på Hall. Som om det inte var nog med dessa rymningar från landets
            två säkraste avdelningar blev några dagar senare tre intagna med
            långa straff fritagna från Norrtäljeanstalten. Och efter ytterligare
            en dryg månad var det åter dags. En livstidsdömd och en annan
            intagen rymde från Mariefredsanstalten genom att ta gisslan.
          </note>
          <note>
            Fortfarande säger justitieminister Thomas Bodström i riksdagens
            talarstol att han lyckats med sin kriminalvårdspolitik och att
            han tagit sitt ansvar, detta trots att vi under de senaste månaderna
            varit med om rymningar och fritagningar av mer brutalt slag än
            någonsin tidigare i Sverige.
          </note>
          <note>
            Jag är förvånad och besviken över att justitieministern tar så
            lätt på kriminalvårdens säkerhet.
          </note>
          <note>
            I samma debatt i januari ondgjorde sig justitieministern över
            att jag och mina borgerliga kolleger kom med förslag till ytterligare
            säkerhetsåtgärder, och han påpekade lite föraktfullt att det är
            Kriminalvårdsstyrelsen som har de bästa experterna. Det tycktes
            han dock ha glömt bort några månader senare när han i panik började
            ropa efter en nybyggd superbunker.
          </note>
          <note>
            Samtidigt som justitieministern presenterade förslaget till ett
            nytt superfängelse kom Kriminalvårdsstyrelsen med sin lokalförsörjningsplan
            för platsutbyggnad. I denna finns åtskilliga förslag till ombyggnader
            och nybyggnader av anstalter, men inte ett ord sägs om behovet
            av ett nytt superfängelse. Hur var det nu, Thomas Bodström, är
            det Kriminalvårdsstyrelsen som har de bästa experterna eller har
            de plötsligt flyttat till Justitiedepartementet?
          </note>
          <note>
            Från Centerpartiets sida vill vi ha säkra fängelser där rymningar
            är omöjliga, eller åtminstone mycket svåra, att genomföra. Vi
            föreslår att fängelserna Kumla, Hall och Tidaholm byggs om så
            att de får samma säkerhet som Thomas Bodströms enda superfängelse
            skulle få. Det blir billigare och dessutom får vi tre lika säkra
            fängelser i stället för ett.
          </note>
          <note>
            Det som behövs för att säkra ett fängelse är bland annat teknisk
            utrustning såsom metalldetektorer vid inpasseringskontroll och
            störningssändare för mobiltelefoner, men också fler narkotikahundar
            och mer personal.
          </note>
          <note>
            Under den senaste veckan har jag besökt fängelset i Gävle och
            Kirsebergsanstalten i Malmö. Personalen på anstalterna ger likadana
            svar på vad som behövs för ökad säkerhet. Teknik och bevakning
            kan öka säkerheten, men mest effektivt är att det finns tillräckligt
            med utbildad personal som kan finnas bland de intagna. Rymningar
            och fritagningar stoppas effektivast genom att personalen pratar
            med de intagna, och genom att vara närvarande upptäcker vårdarna
            signaler när något är på gång.
          </note>
          <note>
            Nästa viktiga åtgärd för att förhindra rymningar och öka säkerheten
            är att de intagna motiveras att sköta sig. Det behövs mycket mer
            belöningar och bestraffningar inom kriminalvården. Den som är
            intagen på anstalt har ju ett val, nämligen hur man använder sin
            tid. Huvudregeln är i dag att alla fängelsedömda friges villkorligt
            efter att de avtjänat två tredjedelar av strafftiden. Hur de sköter
            sig i fängelset spelar ingen större roll. Visserligen kan de få
            några dagar extra om de brutit mot fängelsets regler, men det
            är uppenbarligen ingenting som avskräcker.
          </note>
          <note>
            Om de å andra sidan visar prov på ett exemplariskt beteende och
            gör allt för att återanpassa sig till ett laglydigt liv leder
            inte heller detta till någon förändring av straffet eller till
            belöning under strafftiden. Med andra ord lönar det sig inte i
            dag att bättra sig. Skötsamhet och vilja att förändra sig, från
            ett kriminellt till ett lagligt liv, betyder nästan ingenting
            i svensk kriminalvård.
          </note>
          <note>
            Centerpartiet menar att hur man väljer att spendera sin tid på
            anstalt ska ha direkt effekt på strafftiden. Att personligt engagemang
            och personliga ansträngningar belönas är oerhört viktigt för den
            intagnes motivation i strävan mot det laglydiga livet. På motsvarande
            sätt ska de som inte sköter sig på anstalten, och de som anses
            särskilt benägna att återfalla i brott, sitta av hela strafftiden
            och inte som fallet är i dag villkorligt friges efter två tredjedelar
            av tiden. De som fortsätter att begå brott inne på anstalten,
            försöker eller lyckas rymma, hotar eller misshandlar andra fångar
            eller personal ska sitta av hela straffet. De ska inte få fördelen
            att villkorligt friges efter två tredjedelar av tiden.
          </note>
          <note>
            Sverige behöver en ny regering för en ny kriminalvårdspolitik,
            en politik där säkerheten har mycket hög prioritet och de intagnas
            ansträngningar till förbättring belönas men också där misskötsamhet
            bestraffas.
          </note>
          <note type="speaker">
            Anf. 8 LEIF BJÖRNLOD (mp):
          </note>
          <note>
            Fru talman! Jag anser att kriminalvården är en del av det stora
            samhälle som har att ta hand om alla sina invånare. De interner
            vi har på anstalterna är en del av vårt ansvar. Det är hela samhällets
            ansvar att se till att dessa människor kan komma tillbaka till
            samhället som fungerande samhällsmedborgare.
          </note>
          <note>
            När jag lyssnar på debatten hör jag ofta tonlägen där det handlar
            om strängare straff, hårdare påföljder, man måste skydda samhället
            och låsa in de farliga. Jag ställer mig frågan: Vad är det som
            skapat dessa människor? Vad är det som gjort att de hamnat på
            den vägen? Jag medger att det finns människor med sådana störningar
            att de behöver speciell vård och inte i alla lägen kan umgås med
            resten av samhället, men de tillhör undantagen.
          </note>
          <note>
            Ibland får jag uppfattningen att man sätter ett mått på en lyckad
            fångvård genom antalet fångar i fängelser och anstalter. Jag ser
            det precis tvärtom. Ju färre fångar vi har, desto bättre samhälle.
            I Sverige har vi gått från 60 till 80 fångar per 100 000 invånare.
            Island har 40 och Ryssland 600 fångar per 100 000 invånare. Ryssland
            har mycket stränga straff, men jag tror inte särskilt mycket på
            straffens avskräckande verkan. Det är mest de laglydiga människorna
            som avskräcks av hårda straff.
          </note>
          <note>
            Jag delar inte uppfattningen att man ska ha hårdare straff och
            längre strafftider. Jag skulle vilja se det på samma sätt som
            den tidigare justitieministern Karl Schlyter, som menade att vi
            ska tömma fängelserna. Om vi kommer dithän har vi lyckats betydligt
            mycket bättre.
          </note>
          <note>
            Som situationen ser ut i dag behöver vi onekligen fler platser.
            Vi har fler interner än vi har utrymme för. Vi behöver alltså
            fler platser och mer utrymme för att kunna ge dem en meningsfull
            vård. Min målsättning är att människor ska kunna återbördas till
            fullgoda samhällsmedborgare.
          </note>
          <note>
            Jag är inte riktigt säker på att vi behöver ha en ny högsäkerhetsanstalt.
            Man skulle kanske börja bygga i den andra änden i stället och
            ha fler anstalter som koncentrerar sig på att den enda bojan som
            internen har är den egna viljan att avtjäna sitt straff och komma
            tillbaka till samhället. Jag vet att det låter ganska utopiskt,
            men jag tycker att vi ska kunna ta ut svängarna och försöka sätta
            målen långt bort.
          </note>
          <note>
            Behovet av flera platser behöver inte betyda ett byggande av
            nya stora säkerhetsbunkrar. Däremot behöver vi ha ett bättre liv
            inne på anstalterna. Vi behöver ha en bättre rehabilitering. Många
            fångar har vittnat om att situationen inne på anstalterna har
            blivit hårdare och svårare efter sommarens rymningar. Det är en
            olycklig väg att gå.
          </note>
          <note>
            Vårt misslyckande inom kriminalvården syns i återfallsprocenten.
            Hade vi kunnat ge dessa interner en bra rehabilitering hade den
            kunnat minskas. Jag ser det som en av de stora målsättningarna
            att minska återfallsprocenten från 85 % för de flergångsdömda
            till betydligt lägre tal. För att kunna klara det behövs en satsning
            på vården, personalen och verksamheterna inom anstalterna.
          </note>
          <note>
            Vi behöver också höja den allmänna utbildningen för väktare från
            dagens 16 veckor. Den måste bli betydligt mer omfattande. Var
            vi ska hamna där kan jag inte svara på, utan det vill jag låta
            sakkunskapen ta hand om.
          </note>
          <note>
            Att sitta instängd, inspärrad och att, som Alice Åström nämnde,
            sitta i en isoleringscell utan möjligheter till mänsklig kontakt
            skapar inte bra samhällsmedborgare. Därför är det viktigt att
            sysselsättningen på anstalterna blir betydligt mycket bättre.
            Jag skulle gärna vilja se att människor fick ta ett större ansvar
            för den produktion som finns inne på anstalter och att de blev
            delaktiga. Dessutom borde de få möjlighet att sträva mot ett normalt
            yrkesliv inom anstalten. Jag skulle vilja se att människor som
            döms arbetar upp sig så att de har en normal lön, visserligen
            begränsad, den sista tiden på fängelset och möjligheter att ta
            ansvar för sin ekonomiska situation. Under sista tiden skulle
            de få full lön men få betala för kost och uppehälle. Jag tycker
            att det skulle kunna vara en väg att gå. Det betyder att de som
            är positiva och vill arbeta får detta som en form av belöning.
          </note>
          <note>
            Säkerheten måste givetvis finnas. De beslut som är fattade och
            som nu håller på att genomföras kommer onekligen att leda till
            förbättrad säkerhet.
          </note>
          <note>
            Jag vill nämna en sak till. Det finns en del andra brister inom
            kriminalvården. Det finns en brist på kommunikationssidan, och
            där täcker vi upp det. Men det finns en annan brist också, och
            den gäller internernas egna ekonomiska tillgångar. Ibland kan
            det faktiskt vara frestande att använda en stor summa pengar för
            att köpa sig fördelar inom fängelset. Jag tycker inte att interner
            ska ha den möjligheten. Därför bör vi se över internernas ekonomiska
            tillgångar.
          </note>
          <note type="speaker">
            Anf. 9 Justitieminister THOMAS BODSTRÖM (s):
          </note>
          <note>
            Fru talman! Jag tycker att det sägs väldigt många intressanta
            saker här i dag. Som jag sade tidigare är det uppenbart att det
            har blivit en bra och nyanserad debatt. Vi kan också konstatera
            att det finns en ganska stor samsyn.
          </note>
          <note>
            Till Johan Linander vill jag säga: Du får gärna citera mig, men
            om du citerar mig tycker jag att du ska citera mig rätt och inte
            lägga ord i min mun som jag inte har sagt. Däremot tycker jag
            att du sade sedan var väldigt intressant. Det är ju just detta
            som vi försöker bygga vår politik på.
          </note>
          <note>
            Det finns uppenbarligen en stor samsyn över blockgränserna om
            detta att man ska kunna påverka sin situation. Om man beter sig
            på ett sätt som står i strid mot en återanpassning till samhället,
            som till exempel planerar nya brott, rymmer och så vidare, ska
            det självfallet bestraffas. Det är utmärkt att den sista tredjedelen
            av den tid som man avtjänar sitt straff ska kunna användas till
            detta.
          </note>
          <note>
            Nu pratas det om fler platser. Jag tycker att det är viktigt
            att komma ihåg att detta inte är någonting som har påbörjats nu.
            Detta var någonting som påbörjades redan 2003. Sedan är det så
            som Peter Althin säger att polis och åklagare har blivit mer effektiva
            och utreder fler brott, men framför allt har praxisen höjts väldigt
            mycket. Det har gjort att det har blivit väldigt svårt.
          </note>
          <note>
            Nu byggs det ordentligt med platser. 2 000 platser ska vara färdiga
            inom de närmaste åren. Det innebär inte att det inte byggs platser
            under den tiden. Redan i år kommer det att bli över 700 platser.
            Det är riktigt att det förekommer viss dubbelbeläggning på vissa
            håll. På vissa håll måste man se över den akuta situationen. Men
            det kommer att fortsätta att byggas i genomsnitt 400 platser per
            år. Det behövs naturligtvis ökade resurser till platsutbyggnad,
            för satsningar på personalen och för att kunna fortsätta den narkotikasatsning
            som har slagit så väl ut. Det är också därför som vi kan se i
            budgetpropositionen att ramen för de närmaste åren höjs med över
            1 miljard kronor. Dessa pengar behövs.
          </note>
          <note>
            Dessutom måste kriminalvården, liksom alla andra myndigheter,
            försöka effektivisera sig. Vi har kunnat konstatera att man har
            gjort effektiviseringar som har blivit väldigt bra för verksamheten
            inom andra myndigheter inom rättsväsendet. Där har man också kunnat
            använda pengar till annat. Vi har sett hur polisen har gått från
            ungefär 125 olika enheter i Sverige till 21. Vi ser nu hur åklagarmyndigheten
            går från sex myndigheter till en. Nu finns det 36 olika myndigheter
            i kriminalvården. Det är klart att det finns väldigt mycket att
            tjäna på att låta det bli en myndigheten, och det arbetet pågår.
          </note>
          <note>
            Man måste alltså bedöma kriminalvården på precis samma sätt som
            alla andra myndigheter. Man måste kunna arbeta effektivt, ställa
            krav på en ökad effektivisering samtidigt som man måste kunna
            tillskjuta nya medel. Men man tillskjuter inte nya medel till
            en gammal modell som behöver effektiviseras, utan detta går hand
            i hand. Det är inget speciellt för kriminalvården, utan det gäller
            för alla andra myndigheter också.
          </note>
          <note>
            Med detta, tillsammans med det arbete som nu pågår, har vi som
            har möjlighet att arbeta med de här frågorna en unik chans att
            påverka kriminalvården för lång tid framåt mot den individualisering
            vi talade om tidigare, mot en höjd säkerhet och också mot en mer
            human behandling genom att man i ökad utsträckning kan påverka
            sin egen tillvaro och lättare kan återanpassas till samhället.
          </note>
          <note type="speaker">
            Anf. 10 JOHAN PEHRSON (fp):
          </note>
          <note>
            Fru talman! Jag har träffat många före detta kriminella som med
            rätt insatser, bra behandlingsprogram och hårt arbete faktiskt
            har kunnat ta sig ur sin kriminalitet och börjat ett nytt liv.
            Flera saker har då varit avgörande. Det har varit lugn och ro
            på anstalten och det har i stort sett varit narkotikafritt. Det
            handlar om rena säkerhetsfrågor med andra ord. Det har varit arbete
            i stället för sysslolöshet. Man har haft behandlingsprogram som
            har tagit sikte på både social träning och frihet från droger.
            Fokus har satts på framtiden i stället för att planera rymningar
            i brist på framtidstro. Personalen på anstalterna har haft kunskap,
            kompetens och kontinuitet. Eftervården, som Alice Åström talade
            så bra om, har varit värd namnet. Den har faktiskt planerats hela
            tiden. Den har faktiskt fungerat i stället för att, som det så
            ofta kan vara, den intagne släpps med en tågbiljett, ett par tusenlappar
            och en plastpåse i näven och ingenstans att ta vägen.
          </note>
          <note>
            Det gäller att fokusera på de stora utmaningarna. Jag medverkade
            förra lördagen vid föreningen Attentions femårsjubileum i Örebro.
            Det är en förening som jobbar med personer som till exempel har
            konstaterad ADHD eller DAMP. Många av de här personerna har haft
            mycket stora problem med kriminalitet och vill ta sig ur detta.
            I dag vill de komma in på anstalterna och hjälpa de personer som
            har de här problemen.
          </note>
          <note>
            Det är en förening som förtjänar allt stöd. Om man inte från
            regeringens sida satsar på de resurserna kommer problemen garanterat
            att fortsätta.
          </note>
          <note>
            Det handlar också om personalens utbildningsmöjligheter. Jag
            måste etsa fast att vi stod här i januari och pratade om vikten
            av en fungerande kriminalvård och att det då är mjukvaran som
            är det absolut viktigaste. Under hela det här halvåret satt departementets
            företrädare och tittade på när utbildningen till personalen skars
            ned.
          </note>
          <note>
            Vi pratar om utbildning som handlar om hur man ska möta farliga
            personer och hur man ska hjälpa svårt skadade personer. Lärdomen
            av debatten i januari blev för departementet och samarbetspartierna
            Vänsterpartiet, Miljöpartiet att titta på när man skar ned på
            utbildningen.
          </note>
          <note>
            Det blir inte riktigt trovärdigt att prata om kompetens och kunskap
            när man beter sig på ett sådan sätt efter en sådan debatt då alla
            larmklockor borde ha ringt.
          </note>
          <note>
            Vad är det för kunskap och kompetens man ska ha? Det är lite
            trist att konstatera att vi i Sverige har en bristfällig eller
            nästan ingen forskning alls på detta område: Hur fungerar rehabilitering
            i Sverige?
          </note>
          <note>
            Tänk om det var på samma sätt inom medicinen så att vi när vi
            skulle opereras kunde möta en läkare utan forskningsbaserad kunskap
            med bara lite hemsnickrade kunskaper från Kanada som han försökte
            anpassa till svenska förhållanden. Det skulle vi aldrig acceptera.
            Men vi tycker att det är helt okej att människor som jobbar i
            kriminalvården och människor som är intagna i kriminalvården befinner
            sig i en situation där man inte har någon svensk forskning om
            vad som fungerar i Sverige. Kanada, där man mest hämtar inspiration,
            är inte Sverige och tvärtom.
          </note>
          <note>
            Det finns en uppsjö av kriminologer här i landet som pratar om
            brottslighetens orsaker. Oftast talar de om att kriminaliteten
            inte har ökat och att den grova brottsligheten inte har ökat.
            Det är väldigt konstiga besked till dem som jobbar i den här verksamheten.
          </note>
          <note>
            Några av dessa personer skulle faktiskt kunna styras över till
            att jobba med verklig rehabiliteringsforskning och se vad som
            fungerar i kriminalvården i stället för att säga att kriminaliteten
            inte ökar. Se i stället till att den som finns minskar. Det tycker
            jag vore utmärkt, med regeringen som ansvarare.
          </note>
          <note>
            Vi pratar om hela samhällets framtid och om människor som ska
            komma ut. Vi pratar inte om 7 000 anställda och 5 000 intagna.
            Vi pratar om en samhällsfråga som påverkar oss alla medborgare,
            brottsoffer och deras familjer.
          </note>
          <note>
            Jag hoppas att regeringen nu tar frågan på något större allvar
            vad gäller kunskap och personal och att basala säkerhetsfrågor
            sätts i centrum. Det finns ingen motsats mellan att behandla och
            att se till att de människor som ska vara inlåsta faktiskt är
            inlåsta.
          </note>
          <note type="speaker">
            Anf. 11 BEATRICE ASK (m):
          </note>
          <note>
            Fru talman! Jag tycker nästan att debatten spårar ur. Vi har
            fått veta att många inte trivs i fängelse. Nej, det kanske inte
            heller är meningen.
          </note>
          <note>
            Ingen tar upp att skälet till att det sitter fler långtidsdömda
            i fängelse är att de har begått mycket grova brott. De människor
            som har drabbats av dessa kriminella är nog evinnerligt tacksamma
            om de vet att de åtminstone sitter inne den stund domstolen har
            bestämt. Det är faktiskt vår skyldighet att se till att det fungerar.
          </note>
          <note>
            Det är också en myt som sprids och som alltid dyker upp i de
            här debatterna att alla som sitter i fängelse är offer för olyckliga
            omständigheter.
          </note>
          <note>
            Det är tragiska livsöden. Ja. Man får naturligtvis aldrig ge
            upp. Men många av de allvarligast kriminella är målmedvetna intelligenta
            personer som lever efter sina egna regler. De skrattar åt oss.
            De skrattar åt kriminalvården. De struntar fullständigt i behandling
            och vård. Det är som om det vore dagisbarn vi pratar om.
          </note>
          <note>
            De sitter på fängelserna och fortsätter att bedriva brottslighet.
            Vi får i tidningarna läsa sådana pinsamheter som: Vårdarna var
            Olssons betjänter.
          </note>
          <note>
            Det var det jag frågade: Vad är vi beredda att göra för att motverka
            korruption och sådant? Jag har hört många som säger att vi ska
            utbilda personalen bättre.
          </note>
          <note>
            Ska vi se till att de får bättre löner, kanske, så att det inte
            är lika effektivt att muta dem med pengar från brottslighet?
          </note>
          <note>
            Är regeringen beredd att säga ja till bättre personalkontroll?
            Jag vet att Kriminalvårdsstyrelsen har velat ha bättre befogenheter
            att kontrollera personal. Jag tror att vi måste diskutera sådana
            saker.
          </note>
          <note>
            Jag tror mycket väl att vi med bättre behandlingsprogram och
            annat kan få huvuddelen av internerna att gå en bättre väg. Men
            jag tror att det är farligt att vara naiv och inte se de målmedvetna
            grova kriminella, ofta med kontakter både i och utanför Sverige,
            som saboterar rättsväsendet.
          </note>
          <note>
            Det är dags att välja sida. Jag hoppas att justitieministern
            och andra är beredda att ställa sig på det hederliga Sveriges
            sida och stå upp för rättsväsendet och rättssamhället och ta ansvar
            för de medborgare som vill att lagen ska gälla.
          </note>
          <note type="speaker">
            Anf. 12 PETER ALTHIN (kd):
          </note>
          <note>
            Fru talman! Det är självklart att vi ska stå på de hederligas
            sida. Det är så självklart så det ska vi inte ta upp tid med.
          </note>
          <note>
            Det är inte det som den här debatten handlar om. Den handlar
            om hur vi ska förhindra att människor gör sig skyldiga till brott
            och kommer på anstalt och hur vi ska förhindra att de återfaller
            i brott.
          </note>
          <note>
            Överbeläggningarna på häktena och anstalterna gör det fullständigt
            omöjligt att ge vård och innehåll på anstalten och under den tid
            man sitter där. Jag kan tala om för Beatrice Ask att jag har träffat
            hundratals, ja tusentals, som sitter på anstalt. De flesta skrattar
            verkligen inte. De vill ha ett innehåll. De vill ha ett innehåll
            eftersom de annars känner en hopplöshet som skapar apati och frustration
            och som skapar våldshandlingar och rymningar.
          </note>
          <note>
            De allra flesta vill ha ett innehåll. Det måste vi se till att
            de får.
          </note>
          <note>
            För några veckor sedan kallades jag till Norrtäljeanstalten mitt
            i natten. Vi åkte i 200 knyck det var inte jag som körde från
            Stockholm till Norrtälje för att försöka få en gisslantagare att
            släppa gisslan. De som var inlåsta hade slagit sönder hela avdelningen.
            De skrek: Det finns ingen vård. Vi får ingen hjälp.
          </note>
          <note>
            Kriminalvården har havererat.
          </note>
          <note>
            För att säkerheten inte bara i kriminalvården utan även i samhället
            i övrigt ska bli bättre behövs det helt nya och övergripande åtgärder.
            Det behövs en kriminalpolitik med kristdemokratisk bakgrund och
            en familjepolitik med kristdemokratisk bakgrund.
          </note>
          <note>
            Det är nödvändigt att byta ut den här regeringen om vi vill få
            en bättre kriminalvård. Jag ber alla som har möjlighet att så
            snart det går hjälpa till så att sossarna kan rymma fältet för
            en bättre kriminalpolitik och kriminalvård.
          </note>
          <note type="speaker">
            Anf. 13 ALICE ÅSTRÖM (v):
          </note>
          <note>
            Fru talman! Jag vill börja med att kommentera det som Beatrice
            Ask sade.
          </note>
          <note>
            Det är den farligaste inställningen av alla att säga att det
            finns folk som är farliga, som begår brott och som skrattar åt
            oss och som man inte kan göra något åt och att säga att vi ska
            stå på de hederligas sida och låsa in brottslingarna.
          </note>
          <note>
            De här människorna ska ut i samhället. Det är definitivt vår
            skyldighet att göra vad vi kan för att återanpassa människor.
            Att säga att det skulle vara naivt och blåögt tycker jag snarare
            är tragiskt.
          </note>
          <note>
            Fru talman! I den här debatten är det kanske ändå på sin plats
            att lyfta fram något om vad till exempel Moderaterna, som är så
            oerhört kritiska till den kriminalvård som finns och till resurser
            och platser, själva är beredda att satsa.
          </note>
          <note>
            I Moderaternas budgetförslag ser jag att man lägger 151 miljoner
            kronor mer än regeringen. Det är egentligen inga nya pengar. Samtidigt
            säger man att dessa pengar kommer från att de unga som i dag döms
            och blir placerade på Statens institutionsstyrelse ska flyttas
            till kriminalvården.
          </note>
          <note>
            Man vill också skärpa straffen, vilket gör att vi får ännu mer
            överfulla fängelser. Jag tror att den väg vi måste gå nu är att
            försöka förbättra vården och innehållet, men vi måste också se
            till att det finns ett samhälle som är berett att ta emot människor
            när de kommer ut från kriminalvården. Vi måste satsa på personalen.
          </note>
          <note>
            Men vi måste också ställa oss frågan vad kriminalvården kan klara
            av. Det samhället har misslyckats med i kanske 20 eller 30 år
            ska kriminalvården lösa under ett par korta år. Det går också,
            men man måste ha rimliga förväntningar på vad som är möjligt.
            Annars sätter man kriminalvården i en helt omöjlig situation.
          </note>
          <note type="speaker">
            Anf. 14 JOHAN LINANDER (c):
          </note>
          <note>
            Fru talman! Först vill jag säga till justitieministern att han
            kan gå tillbaka och läsa protokollet från debatten vi hade i januari.
            Det har jag gjort.
          </note>
          <note>
            Centerpartiet står utan tvekan, tydligen till skillnad från Miljöpartiet
            och Vänsterpartiet, för att de i vårt samhälle som begår grova
            brott som mord, våldtäkt och grova narkotikabrott ska dömas till
            långa fängelsestraff. Vi har även föreslagit straffskärpningar
            för dessa brott inte för att vi tror att straffskärpningar hindrar
            kriminella från att begå brott, utan för att den person som till
            exempel vid en grov våldtäkt förstör en annan människas liv för
            lång tid också ska få ett mycket kännbart straff.
          </note>
          <note>
            Centerpartiet anser också att det bör vara ett brott att rymma
            från kriminalvårdsanstalt inte för att vi tror att det kommer
            att stoppa de intagna från att rymma, utan för att det är principiellt
            rätt att samhället markerar att det inte är okej att rymma från
            ett fängelse.
          </note>
          <note>
            Centerpartiet har år efter år satsat mer resurser till kriminalvården
            än vad regeringen, Vänsterpartiet och Miljöpartiet gjort. Det
            är inte för att de intagna generellt ska få en bättre levnadsstandard
            inne i fängelserna, utan det är för att personalen ska få bättre
            möjligheter att jobba med programverksamheten. Med enbart förvaring
            av de intagna blir det inga laglydiga människor som kommer ut.
            Det krävs ett aktivt motiverings- och programarbete.
          </note>
          <note>
            Många kommer ändå att fortsätta begå brott när de kommer ut.
            Men varje intagen som omvänds till ett laglydigt liv betyder färre
            brott som drabbar dig och mig.
          </note>
          <note type="speaker">
            Anf. 15 LEIF BJÖRNLOD (mp):
          </note>
          <note>
            Fru talman! Det skrämmer mig att höra Beatrice Asks och Johan
            Linanders primitiva inställning. Lås-in-och-kasta-bort-nyckeln-inställningen
            är ju att erkänna ett misslyckande. Vi människor kan skicka andra
            människor till månen, men vi tycks inte klara av att rehabilitera
            kriminella. Erkänner man detta genom att bara låsa in dem och
            spika igen dörren har man gett upp, och det tycker jag är ett
            absolut felaktigt sätt.
          </note>
          <note>
            Johan Linanders inställning att straffet ska vara en hämnd från
            samhället i stället för att korrigera människor kan jag verkligen
            inte dela. Jag tycker snarare att från första dagen en påföljd
            börjar verkställas ska fokus sättas på den framtid denna intern
            har att möta den dag han kommer ut. Det måste vara målsättningen.
          </note>
          <note>
            Det ska också handla om individuella behov. Det är stor skillnad
            på mäns och kvinnors verklighet på andra sidan muren. Jag skulle
            vilja att det fanns en skillnad på insidan av muren också. Det
            finns väldigt stora och olika behov.
          </note>
          <note>
            Vi behöver ha ett större utbyte inom kriminalvården. Vi behöver
            ha ett utbud av fler alternativ. Vi behöver få fram flera olika
            pedagogiska inriktningar. Friskolorna har betytt en hel del. Jag
            skulle vilja att delar av vår kriminalvård som är lämpliga kunde
            läggas ut på entreprenad för att ge utrymme för en ökad mångfald.
          </note>
          <note type="speaker">
            Anf. 16 Justitieminister THOMAS BODSTRÖM (s):
          </note>
          <note>
            Fru talman! Lika illa som det är för hela advokatkåren när en
            advokat begår ett brott, lika illa är det naturligtvis för de
            anställda inom kriminalvården när personer inom kriminalvården
            begår brott. Det innebär inte att det är någon utbredd korruption.
            De enskilda ska straffas för detta, inte de övriga 9 000 människor
            som arbetar inom kriminalvården. Det tycker jag är oerhört viktigt
            att lyfta fram en sådan här dag.
          </note>
          <note>
            Däremot kan det finnas all anledning att se till att förhindra
            och minska riskerna för att ytterligare brottslighet sker. Det
            arbetet pågår. Vi väntar på förslag bland annat om hur man ska
            kunna öka kontrollen av de anställda utan att det kränker deras
            personliga integritet. Där är naturligtvis också den fackliga
            representanten SEKO:s uppfattning oerhört viktig.
          </note>
          <note>
            Men som sagt: Varje person man kan se till att han inte begår
            brott i framtiden är naturligtvis en stor vinst för alla personer
            som jobbar hederligt inom kriminalvården. Glöm som sagt inte bort
            att det är 9 000 personer.
          </note>
          <note>
            Sedan kan jag säga, som har träffat i alla fall hundratals människor
            på fängelser som advokat, att jag aldrig har träffat en enda människa
            som skrattar, Beatrice Ask. Jag har däremot träffat personer som
            faktiskt inte varit intresserade av behandling och vård, i varje
            fall inte vid den tiden.
          </note>
          <note>
            Det är ju på det sättet vi måste arbeta. Vi måste se att det
            finns personer som är i olika situationer. Det finns personer
            med narkotikamissbruk som till varje pris vill komma ifrån sitt
            missbruk, som sitter och förbannar denna drog som har förstört
            deras liv, gjort så att de inte kan träffa sina barn, ruinerat
            deras ekonomi och fått dem att förlora sitt jobb. Samtidigt finns
            det andra personer som i varje fall inte just då är motiverade
            att komma ifrån sitt missbruk, och de personerna kan man inte
            behandla på samma sätt.
          </note>
          <note>
            Jag kan dock konstatera att Peter Althin och Beatrice Ask har
            diametralt olika åsikter. Det tycker jag är intressant med tanke
            på att ni nu hela tiden försöker vara så eniga. Jag tror att det
            är den största skillnaden vi har sett här. Ni får väl låna Maud
            Olofssons tunna igen och bada lite tillsammans så kanske ni kommer
            överens, även om utsikterna inte är så goda efter vad vi hört
            här.
          </note>
          <note>
            Men som sagt: Vi vill inte ha Moderaternas slänga-bort-nyckeln-politik.
            Man får uppfattningen att de personer som sitter i fängelse har
            det så bra, skrattar och så vidare absolut inte! Vi tar bestämt
            avstånd från det. Men vi är också realistiska och vet att det
            finns personer som är beredda att begå brott och, i varje fall
            under vissa perioder, måste behandlas på ett sådant sätt att de
            inte kan planera nya brott, rymma och så vidare. Det innebär inte
            på något sätt att man ska ge upp behandlingen av dessa personer,
            men man måste utgå från den verklighet vi befinner oss i.
          </note>
          <note>
            Vi vill alltså fortsätta det här arbetet. Det har gjorts många
            saker. Det har gjorts saker under det här året, och när man ser
            tillbaka på 2000-talet kan man se en rad olika lagändringar som
            trätt i kraft, bland annat i år men också tidigare. Man kan se
            att kriminalvården har gjort stora förändringar, och det kommer
            också att ske stora förändringar i framtiden.
          </note>
          <note type="speaker">
            Anf. 17 JOHAN PEHRSON (fp):
          </note>
          <note>
            Fru talman! Först vill jag tacka för en intressant debatt.
          </note>
          <note>
            Jag har ett konkret förslag. Just nu finns det två färdigutbildade
            narkotikahundar på Sollefteå hundskola. Inte en myndighet i Socialdemokraternas
            Sverige är intresserade av de två hundarna just nu. De behövs
            i svensk kriminalvård. Om Thomas Bodström vill arbeta mot narkotika
            tycker jag att han direkt efter debatten går och beställer hundarna.
            Det vore bra. Annars kan han skriva det i regleringsbrevet till
            Kriminalvårdsstyrelsen, om han är rädd för så kallat ministerstyre.
          </note>
          <note>
            Bodström pratar om en tunna. Han sitter ju själv i en skön tunna.
            Att Alice Åströms parti Vänsterpartiet är väldigt bra på förnekelse
            av verkligheten har man ju sett prov på de senaste dagarna. Får
            man inte säga att det finns farliga människor? Vad ska vi då ha
            för debatt? Jag vet att minst 80 % av kriminaliteten är socialt
            betingad och drivs fram av misär, våld och elände i ett samhälle
            som har glidit isär de senaste tio åren. Men några är faktiskt
            farliga, och det finns en angelägenhet att skydda samhället från
            dem. Förstå de anhöriga till de människor som mördats av de personer
            som nu är på rymmen sedan i går kväll! Det är fruktansvärt! Det
            behövs ett samhällsskydd. Man måste säga sanningen.
          </note>
          <note>
            Leif Björnlod vill tydligen helst befinna sig på månen när han
            pratar kriminalpolitik, för det är hans främsta liknelse. Det
            är väl talande.
          </note>
          <note>
            Det är den tunnan du sitter i, Thomas Bodström, när du utformar
            kriminalpolitiken.
          </note>
          <note>
            Först gick det upp. Sedan gick det ned. Därefter gick det ned,
            och sedan gick det ned. Sedan gick det upp. Därefter gick det
            ned, och sedan gick det upp lite grann. Detta är inte trappstegen
            på Gröna Lunds lustiga hus utan detta är faktiskt hur anslagen
            fördelas och sköts i svensk kriminalvård av regeringen.
          </note>
          <note>
            Förutom organisationen och ledarskapet styr ni genom att ni anslår
            pengar. Det går inte att sköta kriminalvården långsiktigt i dag
            med de anslagssystemen. Detta måste Thomas Bodström helst redan
            nu ändra på. Det är väl ändå en sak som inte är ministerstyre
            utan är ministerns skyldighet.
          </note>
          <note type="speaker">
            Anf. 18 Justitieminister THOMAS BODSTRÖM (s):
          </note>
          <note>
            Fru talman! Tomma tunnor skramlar mest, Johan Pehrson. Men jag
            vill faktiskt också säga att jag tycker att det har varit en bra
            debatt.
          </note>
          <note>
            Vi kan konstatera att det här har varit en debatt där vi har
            kunnat se flera olika konkreta förslag presenteras. Vi har kunnat
            se idéer som kan komma att förverkligas. Men framför allt kan
            vi konstatera att kriminalvården också är inne på en ny väg där
            den säkert kommer att formas de närmaste åren, och sedan kommer
            vi att ha en kriminalvård som kommer att stå sig i många år framöver.
          </note>
          <note>
            Men på den konkreta fråga som Johan Pehrson ställer vill jag
            svara att det i budgetpropositionen som vi har lagt fram tillsammans
            med samarbetspartierna finns en konkret höjning av anslagen till
            kriminalvården med 1 miljard 40 miljoner kronor. Efter att ha
            tittat på de andra motionerna kan vi konstatera att det är ganska
            lika förslagen i de motioner som har väckts från de borgerligas
            håll; med det undantaget att om de skulle välja Moderaternas politik
            skulle det behövas ett tredubblat anslag med tanke på att man
            vill att personer som döms för tredje gången ska sitta inne på
            maxstraff. Det skulle ge en helt annan situation i Sverige och
            börja närma sig den mer amerikanska modellen där man just har
            det här straffet och som man har hämtat sina idéer ifrån. Så ska
            vi inte ha det.
          </note>
          <note>
            Låt oss i stället ta fasta på den enighet som finns. Låt oss
            hoppas att den kriminalvårdsutredning som arbetar kan ta hand
            om alla de förslag, både från vår sida och från den borgerliga
            sidan, där det ändå finns en stor och bred överensstämmelse, så
            att vi kan se den nya moderna kriminalvården växa fram och fortsätta
            att utvecklas på samma sätt som under de senaste åren.
          </note>
          <note>
            Överläggningen var härmed avslutad.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            3 § Anmälan och hänvisning av motioner
          </note>
          <note>
            Anmäldes
          </note>
          <note>
            3 750 motioner avlämnade under den allmänna motionstiden enligt
            motionsförteckning som i bilaga fogats till detta protokoll.
          </note>
          <note>
            Kammaren biföll talmannens förslag att motionerna omedelbart
            skulle hänvisas till utskott enligt motionsförteckningens förslag.
          </note>
          <note>
            4 § Allmänpolitisk debatt (forts. från prot. 13)
          </note>
          <note>
            Rättsfrågor
          </note>
          <note type="speaker">
            Anf. 19 JEPPE JOHNSSON (m):
          </note>
          <note>
            Fru talman! I måndags inledde Dagens Nyheter en serie som kallas
            Vardagsbrott. Jag ogillar benämningen vardagsbrott. Att utsättas
            för brott borde inte tillhöra vardagen. Men i socialdemokraternas
            Sverige år 2004 har risken att utsättas för brott blivit en del
            av vardagen för väldigt många människor.
          </note>
          <note>
            I Stockholms län råkar, enligt Dagens Nyheter, vart femte hushåll
            ut för stöld eller skadegörelse varje år, brott som innebär en
            stor kränkning av den drabbade. Sannolikheten att någon grips
            för de här stölderna är låg.
          </note>
          <note>
            Även fall med kända gärningsmän läggs ned. Under första halvåret
            2004 har bostadsinbrotten i Stockholms län ökat med 57 % jämfört
            med samma tid förra året. Tre av fyra anmälda bostadsinbrott skrivs
            av direkt. Rent statistiskt räknar man med att det varje månad
            kommer att begås ungefär 290 sådana här inbrott i Stockholm. Rent
            statistiskt kommer bara 16 av dem att klaras upp, alltså bara
            strax över 5 % uppklaring.
          </note>
          <note>
            Fru talman! Till detta kommer de brutala våldsbrott och mord
            som skakat oss den senaste tiden. Många av de här gärningsmännen
            är mycket unga. Ungdomar beväpnar sig och drar sig inte för att
            använda sina vapen, både för att försvara sig och för att begå
            brott.
          </note>
          <note>
            Fru talman! Det är naturligtvis inte bara i Stockholms län som
            människor råkar ut för brott. Stora delar av vårt land har blivit
            vad man brukar kalla för laglöst land. Det är långt till polisen.
            Om det finns någon patrull i tjänst är den oftast på annat håll,
            hinner inte fram eller anser sig inte kunna prioritera just den
            brottsligheten, trots att det faktiskt många gånger både finns
            spår och vittnen. Människor känner med rätta maktlöshet och känner
            sig ofta tvingade att gå samman för att bevaka sin egendom och
            sina egna hem.
          </note>
          <note>
            I den lilla byn Hallabro, som ligger i norra Blekinge, startade
            så sent som i förra veckan en grupp som ska patrullera bygden
            nattetid. Det är inget ovanligt i dagens Sverige, bra eller dåligt.
            Syftet med nattpatrulleringen är att få stopp på den brottslighet
            som länge drabbat invånarna i dessa bygder. Man upplever med rätta
            att polisens knappa resurser inneburit att kriminella element
            ofta har fritt spelrum. Det här, fru talman, är totalt oacceptabelt.
          </note>
          <note>
            Jag höll på att använda samma uttryck som Beatrice Ask: Sent
            ska syndarn vakna. Men jag måste säga att jag tycker att syndaren
            inte riktigt har vaknat. I så fall är han mycket övervaken. Jag
            tycker att uttrycket Som man bäddar får man ligga passar in på
            hur rättsväsendet fungerar i dagens Sverige. Polisstationer läggs
            ned. Fångar rymmer eller fritas. Tingsrätterna flyttar allt längre
            bort. Fängelser och häkten är överfulla. Grova brottslingar döms
            till vård och icke frihetsberövande påföljder. Och de allra flesta
            fängelsestraffen ligger i den undre delen av den möjliga straffskalan.
            Rättsväsendet som helhet dras med stora underskott och måste ägna
            kraft och tid åt besparingar. Förlorarna, fru talman, är alla
            de brottsoffer i Sverige som aldrig får se brotten uppklarade.
          </note>
          <note>
            Fru talman! Justitieministern tillsätter utredare och, som han
            brukar säga, följer utvecklingen. Han lovar i all hast ett nytt
            superfängelse. Men han verkar inte förstå att det är han som har
            det yttersta ansvaret, att han och hans företrädare har bäddat
            för det som nu händer. Ni socialdemokrater försöker förtränga
            att det är ni som har haft ansvaret för rättsväsendet i Sverige
            under de senaste tio åren. Ingen annan. Ni har haft det.
          </note>
          <note>
            Ni upprepar gärna mantrat om hur många poliser som utbildats.
            Men ni glömmer hur många som har slutat eller som är sjukskrivna.
            Ni undviker att nämna att ni stängde Polishögskolan under fem
            terminer. Och i årets budget påstår ni att ni satsar på polisen.
            Ni lägger 100 miljoner. Men det mesta, fru talman, är redan öronmärkt
            och bestämt vad det ska gå till. Det ni kallar för satsning blir
            i stort sett plus minus noll, och det är verkligen inte vad Sveriges
            poliser och svenska folket behöver just i dag.
          </note>
          <note>
            Vi moderater är allvarligt bekymrade över bristen på polisiär
            närvaro på många håll i dagens Sverige. Därför föreslår vi moderater
            att rättsväsendet tillförs en ekonomisk ram på ytterligare 700
            miljoner kronor de kommande tre åren.
          </note>
          <note>
            Fru talman! Avslutningsvis vill jag citera ur ett debattinlägg
            som en advokat i Blekinge, Björn Lindmar, publicerat i Blekingetidningarna
            i slutet av förra veckan. Han skriver så här:
          </note>
          <note>
            Ett fungerande rättsväsende innebär emellertid också att alla
            människor i vårt land skall ha tillgång till och möjlighet att
            utnyttja rättsväsendet för tvistelösningar. Ett fungerande rättsväsende
            skall inom rimliga tider kunna slita och avgöra tvister och meningsskiljaktigheter
            mellan människor.
          </note>
          <note>
            Längre fram i artikeln finns ett exempel från dagens verklighet:
            Ingen människa skall behöva vänta i två, tre eller flera år på
            att det i första instans avgörs om en husaffär skall återgå eller
            om man till en motpart skall behöva betala 100 000-tals kronor
            på grund av ett påstått fel i ett hus.
          </note>
          <note>
            Domstolarna måste kunna klara både brott- och tvistemål i rimlig
            tid. I vårt budgetförslag, fru talman, gör vi i år en kraftig
            satsning på domstolarna. Det behövs i ett rättssäkert samhälle.
          </note>
          <note>
            För oss moderater är ett fungerande rättsväsende en av de allra
            viktigaste grundpelarna i ett fungerande samhälle. För oss är
            ett fungerande rättsväsende en välfärdsfråga. Tio år av socialdemokratisk
            rättspolitik har urholkat rättsväsendet i Sverige.
          </note>
          <note type="speaker">
            Anf. 20 KARIN GRANBOM (fp):
          </note>
          <note>
            Fru talman! För inte så länge sedan önskade en kollega hålla
            en interpellationsdebatt med justitieministern om unga som spelar
            på kredit. Hon ville diskutera problemet med att många ungdomar
            under 18 spelar trots att det inte är tillåtet. Dessutom är det
            inte ovanligt att spelet sker just på kredit trots att det är
            olagligt att ge kredit till någon som spelar. Frågan bollades
            till finansministern, som i debatten enbart svarade att spelfrågan
            inte diskuteras eftersom den är under utredning. Dessutom är lagen
            glasklar ungdomar får inte spela och kredit får inte ges. Därmed
            var det hela över.
          </note>
          <note>
            Nu är justitieministern här, och då tar jag chansen att prata
            vidare om spel. Problem som rör kriminalitet frodas ofta kring
            spel. Jag ska vara tydlig med kopplingen.
          </note>
          <note>
            I dag omsätter illegalt spel ca 3 miljarder kronor. En stor del
            av denna illegala verksamhet styrs av kriminella organisationer.
            Apparater sätts ut på krogar och andra ställen, och vinster drivs
            in med eller utan godkännande av krog- och butiksägare. Åldersgränser
            upprätthålls, som sagt, långt ifrån alltid särskilt inte vid olagligt
            spel.
          </note>
          <note>
            Av polisen i Linköping, där jag kommer från, har jag informerats
            om att betydliga delar av ungdomsbrottsligheten har sin grund
            i spelmissbruk. I min hemstad förekommer det att olika gäng, krog-
            och butiksinnehavare lånar ut pengar mot tjänster eller ränta.
            Tjänsterna är inte sällan olagliga. De kan bestå i att köra stulna
            bilar eller att langa narkotika och alkohol. För att kunna betala
            tillbaka lånade pengar, med ränta, och därutöver finansiera fortsatt
            spelande händer det att spelmissbrukande ungdomar börjar begå
            brott såsom rån, stöld och väskryckning. Det handlar om ren desperation
            och starten på en brottslighet som kan utvecklas till något mycket
            allvarligt. Sedan finns det ungdomar som utnyttjas som indrivare
            av skulderna. De använder hot och påtryckningar i olika former.
            De begår således också brott.
          </note>
          <note>
            Fler än 130 000 svenskar har problem med spelande. Av dessa har
            åtminstone 30 000 så svåra problem att de kan anses vara spelberoende.
            Nästan alla dessa 30 000 har anhöriga. Problem med spel börjar
            få mycket stora proportioner. Insatser bör göras från många håll,
            även från Justitiedepartementet.
          </note>
          <note>
            Jag är allvarligt bekymrad över hur många unga som inte blir
            stoppade av vuxenvärlden förrän det är alldeles för sent. Ungdomar
            i allt yngre ålder begår allt grövre brott. Också narkotikamissbruket
            går ned i åldrarna. Insatser såsom att arbeta mot hopplöshet och
            ogynnsamma sociala förhållanden är det som förebygger bäst, men
            eftersom detta är en rättspolitisk debatt ska jag hålla mig till
            det rättsliga området.
          </note>
          <note>
            Reaktionerna måste komma snabbt och vara kännbara. Enligt lagen
            om unga lagöverträdare får det, om brottet kan ge fängelse i mer
            än sex månader, inte gå mer än sex veckor från det att en person
            under 18 blir misstänkt för ett brott till dess att åklagaren
            beslutar om fallet ska upp i rätten. Hemma i min stad Linköping
            dröjer det ofta flera månader innan åtal väcks. Den unge får ingen
            reaktion. Flera tror att de kan fortsätta att begå brott eftersom
            ingenting har hänt. När väl åtal väcks är det inte ovanligt att
            den unge har hunnit begå fler brott, och straffet blir högre än
            vad det skulle ha blivit fallet om en reaktion hade kommit direkt.
          </note>
          <note>
            Straffen för de unga behöver ses över. I dag döms många ungdomar
            till ungdomstjänst i socialtjänstens regi, men min erfarenhet
            är att den inte fungerar särskilt bra. En stor andel unga återfaller
            i brott efter att ha avtjänat den typen av straff om det alls
            går att avtjäna eftersom det är svårt att hitta platser. Jag känner
            till ett fall hemma där två 16-åringar dömdes till ungdomstjänst
            efter att ha misshandlat andra ungdomar. Sex månader efter det
            att domen hade fallit hade bara en av dem börjat avtjäna sitt
            straff.
          </note>
          <note>
            Vad säger Socialdemokraterna om ett förslag till ny typ av straff
            eller påföljd? Vi kallar det för helgavskiljning. Det handlar
            om att avskilja den unge från sin normala miljö under en viss
            period. För en ung person är det mer kännbart att tvingas tillbringa
            ett antal helger instängd under övervakning än att dömas till
            30 timmars ungdomstjänst som kanske inte blir av eller åtminstone
            dröjer väldigt länge innan den kan verkställas.
          </note>
          <note>
            Jag sade inledningsvis att många unga begår brott därför att
            de har skulder. Ligger de inte på minus har de i allmänhet inga
            eller små inkomster. Vi i Folkpartiet har funderat kring att avskaffa
            bötesstraff för ungdomar under 18 år. Bötesstraff kan tolkas av
            en ung som ett sätt att köpa sig fri från ett straff eller bara
            som en jobbig börda. Påföljder för unga ska ha tydliga pedagogiska
            och brottsavhållande innebörder. Vad sägs om ett sådant förslag?
          </note>
          <note>
            Jag vill säga något som har sagts förr men som tål att upprepas.
            Myndigheter måste samarbeta bättre. När utskottet i tisdags var
            hos Rikspolisstyrelsen fick vi än en gång höra att det är absolut
            nödvändigt med ett bättre samarbete mellan polis och socialtjänst.
            Med nuvarande anslag men med en bättre organisation och mer politisk
            vilja kan många ungdomar räddas från tragiska liv.
          </note>
          <note type="speaker">
            Anf. 21 INGEMAR VÄNERLÖV (kd):
          </note>
          <note>
            Fru talman! I mitt anförande ska jag först ta upp frågan om vi
            i vissa fall vid rättegångar skulle kunna ha sekretessbelagda
            vittnesmål. Avslutningsvis blir det lite rättspsykiatri.
          </note>
          <note>
            Först vill jag säga att det är glädjande att justitieministern
            finns med, och jag hoppas att han där han befinner sig i huset
            kan lyssna eftersom jag har en och annan fråga till honom i mitt
            anförande.
          </note>
          <note>
            Fru talman! Rättstryggheten kräver bland annat att vi kan lita
            på våra domstolar och att rättvisa domar avkunnas. Ett måls avgörande
            beror i hög grad på goda vittnesmål. Det förutsätter att folk
            vågar ställa upp och vittna i en rättegång. Under senare år har
            rädslan för att vittna ökat. Till stor del beror det på den allt
            grövre organiserade brottslighetens framväxt. De flesta som vet
            något om de kriminella gängens verksamhet tiger, övertygade om
            att de måste det för att överleva. För varje gång som gängens
            brottsliga verksamhet förblir ostraffad av samhället, stärks deras
            makt över dem som skulle kunna ändra på det.
          </note>
          <note>
            Att hota någon som ska vittna är att göra sig skyldig till övergrepp
            i rättssak, och antalet dömda för detta brott ökar dramatiskt.
            År 1981 lagfördes 158 personer för detta brott. År 1997 hade antalet
            stigit till 340 för att fem år senare vara uppe i 603 brott. Det
            innebär att först ägde en dubblering rum under en 15-årsperiod,
            sedan skedde i stort sett en fördubbling igen, men nu på bara
            fem år.
          </note>
          <note>
            Flera som begått grova våldsbrott förblir ostraffade, eftersom
            alla som vet något tiger, och då går inget att bevisa. Länskriminalpolisen
            i Stockholm, Västra Götaland och Skåne har ett tiotal olösta mord
            eller försvinnanden med kopplingar till just gängkriminalitet.
          </note>
          <note>
            I februari 1998 sköts en väktare i benet inne i Fittja centrum,
            i utkanten av Stockholm, inför 25 vittnen. Alla som visste något
            om motivet teg. Året efter knivhöggs en man till döds på samma
            plats. 70 personer fanns på plats när polisen anlände. Ingen ville
            vittna.
          </note>
          <note>
            Hur ska man kunna höja benägenheten att vittna i dylika fall?
            En idé som förts fram är att nyckelvittnen skulle få vara anonyma,
            att den som utpekas aldrig ska få veta vem som pekade. Det går
            inte i Sverige i dag.
          </note>
          <note>
            Ett samhällsprogram i Sveriges Radio, P1, belyste under våren
            den här problematiken. Bland annat kontaktades alla chefsåklagarna
            i våra tre största städer, Stockholm, Göteborg och Malmö, för
            att utröna hur de såg på möjligheten att vittna anonymt. De var
            långt ifrån främmande för tanken. Bara var fjärde sade nej. Av
            sammanlagt 26 chefsåklagare i de tre städerna gick tre inte att
            nå. Av de 23 som svarade sade fem att de absolut vill införa möjligheten
            att vittna anonymt i Sverige. Elva tvekade men lutade åt att idén
            borde prövas. Sex åklagare svarade nej, medan en inte ville ta
            ställning. Intressant är att den för svensk rättskultur helt främmande
            tanken på anonyma vittnen har ett överraskande starkt fäste bland
            åklagarna.
          </note>
          <note>
            I Norge ändrades straffeprosessloven sommaren 2001 för att tillåta
            anonyma vittnen. I Danmark ändrades retsplejeloven 2002 på samma
            sätt. Också i Nederländerna och i Storbritannien finns möjligheten.
            Det är dags att fundera över sådana förändringar även i Sverige.
          </note>
          <note>
            Ett gangstervälde där ingen vågar vittna om brottsliga gärningar
            skulle på sikt hota vår demokrati. Kanske skulle anonyma vittnesmål
            vara tänkbara i vissa fall, till exempel vid grova brott och då
            vittnet inte har någon anknytning till vare sig brottsling eller
            brottsoffer. I andra fall vore det förmodligen otänkbart, till
            exempel när det finns anledning att befara att vittnet vill hämnas
            på någon inblandad i en rättegång.
          </note>
          <note>
            Kan justitieministern tänka sig att låta utreda om och i vilken
            omfattning anonyma vittnesmål bör möjliggöras för att behålla
            vittnesbenägenheten på en hög nivå för att gärningsmän ska kunna
            åtalas och domar avkunnas?
          </note>
          <note>
            Så över till lite rättspsykiatri.
          </note>
          <note>
            Fru talman! Redan när Mattias Flinck 1994 i Falun i ett tillstånd
            av psykotisk karaktär sköt ihjäl sju personer med sitt tjänstevapen
            stod det klart att rättspsykiatrin och ingripanden mot psykiskt
            störda lagöverträdare måste ses över. Nuvarande lagar medger inte
            fängelsepåföljd om någon begått ett brott under allvarlig psykisk
            störning men heller inte rättspsykiatrisk vård om störningen inte
            föreligger vid domstillfället.
          </note>
          <note>
            År 1999, fem år efter Flinckmorden, tillsattes den så kallade
            Psykansvarskommittén, som skulle föreslå en reformerad reglering
            av det straffrättsliga ansvaret för psykiskt störda lagöverträdare
            samt formerna för ingripanden mot dem. Den sedan länge klara utredningen
            föreslår bland annat att ett restriktivt krav på tillräknelighet
            införs i lagen och att fängelseförbudet slopas. Psykiskt störda
            lagöverträdare som döms till fängelse och som har behov av psykiatrisk
            vård ska ges adekvat sådan under fängelsetiden. Så sker inte i
            dag i den resursfattiga kriminalvården.
          </note>
          <note>
            Kommitténs betänkande Psykisk störning, brott och ansvar överlämnades
            till justitieministern i januari 2002. Den helt eniga kommittén
            ansåg att det var angeläget att reformen snabbt skulle kunna träda
            i kraft men bedömde samtidigt att det efter diverse beredningar
            kunde ske först den 1 januari 2004. Så blev det tyvärr inte.
          </note>
          <note>
            Nuvarande något luddiga lagar medför låg förutsebarhet, vilket
            leder till att olika instanser kommer till olika resultat. Det
            kan upplevas stötande. Anna Lindhs mördare, Mijailovic, fick livstids
            fängelse i tingsrätten men rättspsykiatrisk vård i hovrätten.
            Det blir spännande att se vad Högsta domstolen kommer fram till.
          </note>
          <note>
            Fru talman! Justitieministern förväntas vara inte helt ovetande
            på detta område. När kommer propositionen? Varför dröjer det så
            länge? När bedömer justitieministern att ett nytt regelverk för
            hur psykiskt störda lagöverträdare ska dömas kan träda i kraft?
          </note>
          <note type="speaker">
            Anf. 22 ROLF OLSSON (v):
          </note>
          <note>
            Fru talman! Rättsväsendet och rättstillämpningen är en viktig
            del av ett demokratiskt samhälle. Utan ett väl fungerande rättsväsende
            får vi ett samhälle där den starkes rätt blir den lag som råder,
            och det vill ingen av oss se det utgår jag från. Men det finns
            strukturer i vårt samhälle som rangordnar människor på grund av
            klass, kön, sexuell läggning och etnisk tillhörighet, strukturer
            som vi i Vänstern menar måste bekämpas. Vi menar att dessa strukturers
            inverkan ska motarbetas på många plan, också i rättsväsendet.
            Det är oerhört grundläggande att alla människor känner tilltro
            till rättsväsendet, och jag vill i det följande, fru talman, ta
            upp några aspekter på detta.
          </note>
          <note>
            I en interpellation i våras tog jag upp frågan om skillnader
            i domar mellan etniska svenskar och människor med annan etnisk
            bakgrund. Det finns sedan länge en debatt huruvida personer med
            invandrarbakgrund tenderar att dömas till hårdare straff vid jämförbara
            brott än etniska svenskar. Vänsterpartiet har tidigare krävt att
            en jämförande studie görs om rättstillämpningen skiljer sig åt
            när det gäller personer med invandrarbakgrund och etniska svenskar.
            Som svar har vi fått att ingenting framkommit som pekar på ett
            behov av en sådan utredning som efterfrågas. Vi menar att denna
            ståndpunkt verkligen kan ifrågasättas och att vårt krav på jämförande
            studier stärkts genom att undersökningar i medierna visat på skillnader
            i rättstillämpningen.
          </note>
          <note>
            I en medieundersökning i våras genomförd i våra tre största städer
            visade det sig att invandrade bestraffades hårdare vid rattfylleribrott
            än icke-invandrade. Mer än 50 % av de invandrade som dömts för
            grovt rattfylleri fick fängelse, medan siffran för icke-invandrade
            var 30 %, detta trots att de etniska svenskarna i genomsnitt hade
            högre promillehalt av alkohol i blodet. Undersökningen visade
            också att förklaringen inte stod att finna i tidigare belastning
            i kriminalregistret. Det finns också, fru talman, andra medieundersökningar
            som pekar i samma riktning, och det finns uttalanden från Diskrimineringsombudsmannen,
            DO, som påvisar etiskt betingade skillnader i rättstillämpningen.
          </note>
          <note>
            Vänsterpartiet har föreslagit att det ska göras en offentlig
            jämförande studie av om rättstillämpningen skiljer sig åt när
            det gäller personer med invandrar- eller minoritetsbakgrund och
            etniska svenskar. Vänsterpartiet anser att det är nödvändigt och
            hoppas att riksdagen under detta riksmöte ställer sig bakom det
            här kravet.
          </note>
          <note>
            Fru talman! Ett annat område där orättvisorna tyvärr är uppenbara
            är när människor drabbade av sexuella övergrepp och sexualiserat
            våld försöker hävda sin rätt. Det vanligaste är kvinnor som utsätts
            för våld eller övergrepp av män. De berättar ofta att bemötandet
            från de institutioner i samhället som ska hjälpa dem upplevs som
            ett andra övergrepp. Erfarenheter från kvinnor som vittnar om
            att de inte blir trodda gör att många kvinnor inte vågar berätta
            om vad de har blivit utsatta för eller inte vågar anmäla övergrepp.
            Kvinnor upplever också att det är de och deras ageranden som blir
            ifrågasatta i stället för den misstänkte mannen. Myndigheter fokuserar
            på kvinnans klädsel, hur hon har agerat och om hon har varit berusad
            eller inte. Detta är förhållningssätt som utgår från mannens perspektiv
            och som bär vidare de strukturer som också är själva orsaken till
            våldet.
          </note>
          <note>
            Eftersom de patriarkala strukturerna finns överallt finns de
            även i rättsväsendet. Detta måste, menar vi, synliggöras, och
            det måste vidtas åtgärder. Endast en liten del av det anmälda
            könsrelaterade våldet leder till fällande dom. Alla led i rättskedjan
            måste därför höja sina kunskaper, anser vi, om könsmaktsordningen
            och om genusanalyser och sexualiserat våld.
          </note>
          <note>
            Fru talman! Homosexuella, bisexuella och transpersoner, alltså
            de som brukar föras samman till begreppet HBT-personer, utsätts
            ofta för olika typer av diskriminering, förtryck och våld, så
            kallade hatbrott. Lagstiftningen ger, enligt Vänsterns mening,
            inte dessa grupper tillräckligt skydd. Särskilt gäller detta transpersoner
            som i dag inte utgör någon skyddsgrund i lagstiftningen.
          </note>
          <note>
            I en nyligen publicerad lägesbeskrivning från Socialstyrelsen,
            Sexuell läggning och bemötandet i socialtjänsten , redovisas att
            HBT-personer får ett dåligt bemötande på det sociala området.
            Bemötandefrågan aktualiseras också i de fall HBT-personer är brottsoffer.
          </note>
          <note>
            Inte minst polisen måste därför bli mycket bättre på att bemöta
            HBT-personer som är brottsoffer. Detta skulle öka förtroendet
            för polisen bland HBT-personer och underlätta utredningsarbetet.
            Många drar sig för att anmäla brott på grund av en osäkerhet över
            hur de ska bli bemötta eller av erfarenhet av att ha blivit dåligt
            bemötta. Större kunskaper krävs hos polisen och hela rättskedjan.
          </note>
          <note>
            Detta var, fru talman, några exempel på områden där det finns
            allvarliga brister i rättstillämpningen som vi i Vänstern menar
            måste åtgärdas så att vi får ett mer rättvist rättsväsende.
          </note>
          <note type="speaker">
            Anf. 23 JEPPE JOHNSSON (m) replik:
          </note>
          <note>
            Fru talman! Det gläder mig att Rolf Olsson tar upp våldet mot
            bland annat kvinnor. Antalet utfärdade besöksförbud har ökat mycket
            under de senare åren. Tyvärr är det väldigt svårt att beivra de
            här brotten. Det är en oerhörd kränkning av kvinnan som blir fånge
            i sitt eget hem.
          </note>
          <note>
            Det gäller både att komma på de här gossarna och att ta dem.
            Är Rolf Olsson och Vänstern beredda att sätta fotboja eller GPS
            på de här gossarna så att man vet var de är och också kan bevisa
            när de gjort en överträdelse?
          </note>
          <note type="speaker">
            Anf. 24 ROLF OLSSON (v) replik:
          </note>
          <note>
            Fru talman! Det är ett ganska smalt område, våld mot kvinnorna,
            som Jeppe Johnsson tar upp. Jag vill erinra om att problemet finns
            i hela samhället och att det är en strukturell fråga. Det är det
            vi trycker. Men icke förty är naturligtvis användningen av elektronisk
            intensivövervakning eller så kallad fotboja ett område som vi
            har tyckt har varit intressant och som vi nu kommer att få se
            en utvidgning av genom de nya bestämmelser som träder i kraft.
            Det är ett område som är värt att fortsätta att diskutera och
            utreda. Jag vill inte säga att jag är främmande för tanken, men
            jag vill inte heller binda upp mig.
          </note>
          <note type="speaker">
            Anf. 25 JEPPE JOHNSSON (m) replik:
          </note>
          <note>
            Fru talman! Det må vara ett smalt område, men för de kvinnor
            som drabbas tror jag inte att det är en tröst att säga att det
            är ett smalt område.
          </note>
          <note>
            Jag vet inte om Rolf Olsson missuppfattade mig. Jag menade inte
            alls att man ska bestraffa dem med fotboja, det har vi redan,
            utan de ska ha en fotboja för att man ska kunna konstatera att
            de överträder besöksförbud. Det är det jag undrar om Rolf Olsson
            är med på.
          </note>
          <note type="speaker">
            Anf. 26 ROLF OLSSON (v) replik:
          </note>
          <note>
            Fru talman! Jag håller fast vid det jag sade tidigare. Det är
            en aspekt som vi kan fundera över. Jag har inget färdigt svar
            på den frågan från talarstolen i dag. Att hitta nya alternativa
            påföljdsformer är ett oerhört angeläget område. Detta kan vara
            ett sätt för individer att få sitt liv att fungera på ett bättre
            sätt. Det gäller både dem som är innanför och dem som är utanför
            fängelsemurarna.
          </note>
          <note type="speaker">
            Anf. 27 GUSTAV FRIDOLIN (mp):
          </note>
          <note>
            Fru talman! Jag får väl erkänna att om detta enkom är en rättspolitisk
            debatt är jag möjligen en udda fågel i den debatten. Jag tänker
            inte beröra hela det rättspolitiska området. Skulle jag så göra
            skulle vi också, precis som Rolf Olsson på ett förtjänstfullt
            sätt gjorde, få diskutera diskrimineringen inom rättsväsendet
            av olika grupper, hatbrotten mot HBT-personer och inte minst det
            sexualiserade våldet. Det var en intressant replikväxling med
            Jeppe Johnsson om det.
          </note>
          <note>
            Nej, när jag anmälde mig till den allmänpolitiska debatten tänkte
            jag att jag skulle prata om ett ämne som gäller såväl rättspolitik
            som socialpolitik och samhällsliv i stort, nämligen våldet bland
            unga människor.
          </note>
          <note>
            Fru talman! För någon vecka sedan mördades en ung pojke i Sollentuna.
            Han blev knivhuggen till döds. Det var inte det första fall av
            mord som sker på grund av brott bland unga människor tvärtom.
            Vi har sett det på skolor, vi har sett det utanför skolor, i storstäderna
            och på landsbygden som ett ökande problem. Det är inte heller
            det enda problemet med ungdomsvåldet. Vi ser hur lokaltrafiken
            i Stockholm får ställa in vissa turer därför att det är våld på
            pendeltågen. Vi ser hur man ställer in andra turer därför att
            det är stenkastning mot bussarna. Det är inte heller det enda
            problemet bland unga människor. Enligt Ungdomsstyrelsens rapport
            och analys av den statliga ungdomspolitiken förra året kan man
            se att alkoholkonsumtionen har ökat. 70 % av unga människor i
            nionde klass har provat alkohol. 30 % beräknas vara intensivkonsumenter
            av alkohol. Som Karin Granbom redovisade tidigare i debatten har
            också narkotikaanvändningen bland unga människor ökat. Fler lämnar
            gymnasieskolan utan fullständiga betyg. Ungdomsarbetslösheten
            ökar, och våldet bland unga ökar. Enligt samma analys från Ungdomsstyrelsen
            från förra året har 31 % av niondeklassarna blivit utsatta för
            stöld, 10 % för hot om våld och 5 % för grovt våld. Likaså har
            de sexuella övergreppen och ökad prostitution blivit ett problem
            bland unga människor.
          </note>
          <note>
            Jag har varit ute på en mängd skolor den senaste tiden. Jag har
            använt den tid då riksdagen gör uppehåll för sommarlov och skolorna
            är slut för att besöka skolor över hela landet. På varje skola
            har jag ställt en och samma fråga: Varför? Vad är det som gör
            att ungdomsvåldet ökat? Vad är det som gör att det någonstans
            i bakgrunden ligger problem med gängbildning? Vad är det som gör
            att man söker sig till gäng? Svaret har blivit detsamma på varje
            skola: Otrygghet, att man inte känner sig sedd, att man inte känner
            sig trygg, att man inte känner att man har någonting att komma
            till. Det är någonting kommer automatiskt i en generation som
            har blivit en nedskärningsgeneration.
          </note>
          <note>
            Den generation jag tillhör är inte den generation som byggde
            upp det samhälle vi har. Det är inte heller den generation som
            får njuta av frukterna av det välfärdssamhälle som byggdes upp.
            Tvärtom har vi sett saker och ting raseras och sett klasser slås
            samman i skolan, sett att fritidsgårdar stängts, fått se att arbetslösheten
            har ökat från nära nog en nollnivå till en stadig nivå på ett
            par procent och ibland mycket mer. Vi har sett att ungdomsarbetslösheten
            har ökat och sett att ungdomar kommit ut på den osäkra arbetsmarknaden
            och sett att man inte har en framtidstro. Vi har sett en otrygghet.
            När samhället inte erbjuder trygghet då söks tryggheten någon
            annanstans. Då söks den i gäng. I gäng kan sådana saker som ursprung
            och symboler bli tydliga ursprungsmärkningar för vilket gäng man
            tillhör. Sådana saker som våld kan bli en tydlig signal om att
            befästa sin plats i det gänget.
          </note>
          <note>
            För ett tag sedan var Professor of Human Development från Cornell
            University i USA James Garbarino i Sverige han har skrivit den
            mycket intressanta boken The Lost Boys. Han sade en sak som jag
            tyckte var rätt intressant när han skulle lämna Sverige. Han blev
            intervjuad av SVT på Arlanda. Man frågade honom: Vad har du att
            säga till svenskarna om det ökande ungdomsvåldet i Sverige? Jo,
            sade han, om ni fortsätter på den inslagna vägen med inskärningar
            för unga människor och skapar en nedskärningsgeneration då kommer
            ni snart att få se en situation som den ni tror finns i USA.
          </note>
          <note>
            Jag var ute och pratade med unga människor människor i min egen
            ålder för första gången om det här när jag själv gick på gymnasiet
            och var politiskt aktiv. Jag åkte runt i högstadieskolor och bad
            att få prata med dem som trodde skolan hade lite problem med kanske
            främlingsfientlighet eller rasism och som utnyttjades av dem som
            försökte skapa rasistiska grupper på olika skolor. Jag var på
            en skola i Sundsvall. Jag minns det särskilt. Jag satt och pratade
            med fyra fem elever, och vi pratade om hatbrott och flyktingpolitiken,
            som de menade var alltför generös. Jag tog upp exempel där den
            var verkligt inhuman och bister. Vi kom att ha ett bra samtal.
            Efteråt kom en kille fram till mig, i bomberjacka, stålhättade
            kängor och inte så mycket hår på huvudet. Han tittade på mig och
            sade jag minns formuleringen så väl för han skulle kunna bli politiker,
            det var en typisk politikerformulering: Jag tror att vi har kommit
            fram till någonting här i dag. Men vad spelar det för roll? När
            du lämnar och jag går ut så är jag en del av ett krig, och i det
            kriget vill jag inte bli ensam.
          </note>
          <note>
            När unga människor mördas pågår det ett krig. Mot det har vi
            bara ett vapen, och det är att satsa på unga människor, att åter
            bygga det välfärdssamhälle som en gång var, att ge tillbaka de
            fritidsgårdar som fanns, att åter satsa på skolan och inse att
            satsningar på människor är investeringar och att det lönar sig
            att satsa på människor.
          </note>
          <note>
            Den norske rättssociologen Tomas Mathiesen har räknat ut att
            en medelkriminell, om man nu kan använda ett sådant mått, under
            en hel livstid kostar samhället ungefär 50 miljoner. Det skulle
            kunna ge en satsning på flera nya lärare och på flera fritidsgårdar
            som skulle kunna bekosta sig själv. Jag tycker att vi bör tänka
            på det när vi hamnar i budgetsammanhang.
          </note>
          <note type="speaker">
            Anf. 28 JOHAN PEHRSON (fp) replik:
          </note>
          <note>
            Herr talman! Jag har mycket lätt att hålla med Gustav Fridolin
            om de åsikter han har om hur viktigt det är att man tidigt inkluderar
            ungdomar i samhället i stället för att exkludera dem. Jag tycker
            dock att det är en väldig betoning på mer resurser, säkert i form
            av pengar, tid och kraft. Jag tror att det är väldigt viktigt
            med resurser i form av sociala insatser.
          </note>
          <note>
            Jag är personligen mycket tveksam till att det är just poliser
            som till exempel jagar unga människor som kommer i kontakt med
            narkotika. Det finns många bra exempel i vårt land där det är
            socialtjänsten som gör detta. De tänjer på lagen till det yttersta.
            De är minipoliser och irriterar, stör men stöttar också ungdomar
            som vill sluta använda narkotika och gå sig djupare ned i narkotikaträsket.
          </note>
          <note>
            Men vi måste också vara beredda att ställa krav på ungdomar.
            Det finns till exempel en tro i skolan att allt ska vara roligt.
            Det är väldigt konstigt. Det är viktigt att man tidigt i skolan
            kommer in och ställer krav och ser till att de som missar elementära
            kunskaper får dem, så att de kan lära sig läsa, räkna, skriva
            och har en framtid.
          </note>
          <note type="speaker">
            Anf. 29 GUSTAV FRIDOLIN (mp) replik:
          </note>
          <note>
            Herr talman! Jag gissar att Johan Pehrsson har varit ute och
            besökt många skolor, men jag måste ändå ställa mig främmande inför
            tron att det finns en upplevelse i skolan att allting ska vara
            roligt. Tvärtom möter jag många elever som kämpar på också med
            det som är tråkigt och jobbigt. Tvärtom ser jag att mycket mer
            har börjat bli tråkigt och jobbigt för de elever som hamnat lite
            snett, som riskerar att bli de 27 000 unga utanför som vi har
            i Sverige människor mellan 16 och 24 år som inte har någon plats
            i samhällets trygghetssystem eller utbildningsväsende.
          </note>
          <note>
            Just för dem har det blivit tråkigare genom de stora nedskärningarna,
            genom att inte kunna bli sedda av en lärare, genom att inte kunna
            ha en kurator att gå till, genom att det inte längre finns en
            klasstorlek som är hanterbar för lärarkollegiet. Där har skolan
            verkligen blivit tråkigare på ett sätt som jag tror att ingen
            tjänar på.
          </note>
          <note>
            Nej, de vet att inte allt kan vara roligt här i livet. Men man
            måste också ge möjlighet att känna lust att fortsätta i skolan
            för just dem som har lätt att hamna utanför.
          </note>
          <note type="speaker">
            Anf. 30 JOHAN PEHRSON (fp) replik:
          </note>
          <note>
            Herr talman! De unga människor som jag känner i dag jag är inte
            så jättegammal själv, även om man kan tro det inser vad som kan
            krävas, hur tufft det kan vara och vikten av att ställa krav på
            sig själv. Men väldigt många vuxna verkar ha svårt för detta.
            När det gäller hur man ska se på mobbning och på kunskapkrav är
            det otäckt med utvärderingar. Man får inte säga att någon har
            svårt med matten, för då kanske han eller hon blir ledsen.
          </note>
          <note>
            Det är alltså de vuxna och de politiska partierna i den här riksdagen
            som bestämmer synen på att ställa krav. Och jag hävdar att ställa
            krav är faktiskt att bry sig väldigt, väldigt mycket, för har
            vi inga krav och inget att mäta kan vi inte se vad som går snett.
          </note>
          <note>
            Men om vi kan finna varandra en bit på vägen, så ska vi jobba
            tillsammans, Gustav Fridolin och jag.
          </note>
          <note type="speaker">
            Anf. 31 GUSTAV FRIDOLIN (mp) replik:
          </note>
          <note>
            Herr talman! Det förvånar mig att när man pratar om de här problemen
            väljer man att skjuta in sig på att ställa mer krav och göra det
            hårdare, som det ofta upplevs, för dem som finns i skolvärlden
            och de unga människor som finns i samhället i dag i stället för
            att prata om hur man kan investera i dem och vilka ökade satsningar
            man kan göra.
          </note>
          <note>
            Jag tror nog inte att vi i sak är så oense om vilka krav som
            bör ställas. Men jag tror nog ändå att jag får avböja tanken på
            att vi ska samarbeta med tanke på att du företräder en allians
            som vill göra rätt stora skattesänkningar. Då finns det inga pengar
            över till de satsningar som behövs på unga människor.
          </note>
          <note type="speaker">
            Anf. 32 SUSANNE EBERSTEIN (s):
          </note>
          <note>
            Herr talman! En viktig grundbult, ja, kanske den viktigaste,
            i vårt demokratiska samhälle är vårt domstolsväsende att domstolarna
            fungerar och hur de fungerar.
          </note>
          <note>
            I ett civiliserat och demokratiskt samhälle ska oberoende och
            kompetenta domstolar sköta rättsskipningen. Första steget mot
            en samhällsupplösning sker nämligen när denna fallerar. Därför
            har domstolarna en särställning i samhället, en särställning med
            makt att bestämma straff och lösa tvister. Domstolsorganisationen
            måste därför vara rationellt utformad och begriplig för medborgarna.
          </note>
          <note>
            Sedan några år pågår en omfattande reformering av hela domstolsväsendet.
            Det övergripande syftet är att mål och ärenden ska avgöras med
            högt ställda krav på rättssäkerhet och effektivitet. Verksamheten
            ska i möjligaste mån renodlas till dömande verksamhet.
          </note>
          <note>
            Förutsättningarna för allmänheten att få tvister och andra rättsliga
            angelägenheter prövade ska, med utgångspunkt i rättssäkerhet och
            effektivitet, vara lika över hela landet.
          </note>
          <note>
            Tyngdpunkten i den dömande verksamheten ska ligga i våra tingsrätter
            och i våra länsrätter. Detta förutsätter tillräckligt stora domstolar
            som kan möta krav på stabilitet, skicklighet och flexibilitet.
          </note>
          <note>
            Domstolarna ska ha en funktionell geografisk spridning i förhållande
            till allmänheten, myndigheterna och näringslivet. Domstolarna
            ska vara moderna och attraktiva arbetsplatser. Arbetet ska organiseras
            så att det finns utrymme för specialisering och delegering. Därmed
            får också domstolsväsendet bättre förutsättningar att attrahera
            och bibehålla kvalificerad personal inom alla personalkategorier.
          </note>
          <note>
            Reformarbetet kan delas upp i fyra huvudområden:
          </note>
          <note>
            Renodling av verksamheten är ett av huvudområdena för den pågående
            reformeringen av domstolsväsendet. Avsikten är att domstolarnas
            verksamhet så långt som det är möjligt ska utgöra rättsskipning.
          </note>
          <note>
            Som ett led i renodlingen av domstolarnas verksamhet har ett
            antal funktioner flyttats bort från allmän domstol till förvaltningsmyndighet
            under senare år.
          </note>
          <note>
            Herr talman! Förändringarna av den yttre tingsrättsorganisationen
            målas stundtals upp som en slakt på tingsrätter. Det kan jag tycka
            är lite löjligt eftersom oppositionen är väl medveten om att det
            ena förutsätter det andra, det vill säga att vi måste ha tillräckligt
            stora domstolar för att kunna garantera att domstolsärenden avgörs
            med högt ställda krav på rättssäkerhet och effektivitet. Alla
            vi som arbetat på en domstol vet att det är stor skillnad på förr
            och nu. Många av de beslut som tidigare togs i våra domstolar
            tas nu någon annanstans. Jag kan bara påminna er om bouppteckningar,
            lagsökningar och betalningsförelägganden. Det innebär att närheten
            inte alls är av samma nödvändighet som tidigare.
          </note>
          <note>
            Översynen av tingsrättsorganisationen har skett, med riksdagens
            stöd, stegvis region för region och fortsätter på det sättet.
            Domstolsverket har utrett regionerna utifrån deras speciella förutsättningar,
            parat med de principiella utgångspunkterna för reformarbetet.
          </note>
          <note>
            När domstolsverket har presenterat en utredning har den sänts
            på remiss till berörda tingsrätter och kommuner som då fått tillfälle
            att framföra sina synpunkter på utredningen och hur tingsrätterna
            bör vara organiserade. Också rättsväsendets övriga myndigheter
            och nämndemannaföreningar har fått den möjligheten. Efter beredning
            i Regeringskansliet har frågan kommit till riksdagen för beslut.
          </note>
          <note>
            Genom att reformeringen av domstolsväsendet har hanterats på
            det här sättet har man garanterat att frågor om förändringar i
            tingsrättsorganisationen har fått en allsidig belysning, och alla
            berörda har haft möjlighet att framföra sina åsikter.
          </note>
          <note>
            Vi vet att genomförda förändringar varit lyckade. De har varit
            och kommer att vara en garanti för att ge domarna en större möjlighet
            till rättssäkra avgöranden.
          </note>
          <note type="speaker">
            Anf. 33 JEPPE JOHNSSON (m) replik:
          </note>
          <note>
            Herr talman! Det var mycket bra att Susanne Eberstein tog upp
            det här med domstolarna, för det är oerhört viktigt. För att vara
            lite slängig kan jag väl säga att ordet reform ibland får en annan
            innebörd än vad jag trodde att det hade. Det brukar handla om
            neddragningar och längre avstånd för människor.
          </note>
          <note>
            Men Susanne säger så här: Att rekrytera och behålla personal
            av alla personalkategorier är viktigt.
          </note>
          <note>
            En viktig personalkategori i tingsrätterna är nämndemännen. Dem
            har ni behandlat väldigt styvmoderligt under de tio år som ni
            suttit vid makten. Arvodet har inte höjts på 15 år.
          </note>
          <note>
            I Socialdemokraternas Sverige får nämndemännen väldigt långt
            att åka till tingsrätterna. Och hovrätterna kallar oftast bara
            de nämndemän som bor riktigt nära hovrätten. Från andra län som
            ligger vid sidan om kommer de aldrig därför att domstolsväsendet
            inte har råd att ta kalla in dessa nämndemän.
          </note>
          <note>
            Jag har en fråga till Susanne Eberstein. Om det är så viktigt
            med personalen i tingsrätterna, är Susanne Eberstein då beredd
            att i år ge en liten och berättigad förbättring för nämndemännen?
          </note>
          <note type="speaker">
            Anf. 34 SUSANNE EBERSTEIN (s) replik:
          </note>
          <note>
            Herr talman! Det är riktigt, Jeppe Johnsson, att vi har haft
            en utredning angående nämndemännen. Den utredningen följde inte
            sina direktiv. Utredningen kom bara med ett förslag om att ge
            mer pengar till nämndemännen. Det tycker jag var en dålig lösning
            eftersom detta inte var vad som angavs i direktivet.
          </note>
          <note>
            Den utredningen bereds i vilket fall som helst just nu i Regeringskansliet.
            Och det är möjligt att det finns utrymme för en ökning. För egen
            del skulle jag egentligen vilja se att man i stället för tre nämndemän
            har två nämndemän. Då skulle man på ett enkelt sätt kunna få resurser.
          </note>
          <note type="speaker">
            Anf. 35 JEPPE JOHNSSON (m) replik:
          </note>
          <note>
            Herr talman! Jag tycker att direktiven är ganska oväsentliga.
            Det är sakfrågan som är viktig. Är nämndemännen värda mer pengar?
            Och Susanne Ebersteins förslag att man skulle ha bara två nämndemän
            skulle innebära 300 kr plus 150 kr alltså 450 kr i ersättning,
            vilket jag tycker är alldeles på tok för lite.
          </note>
          <note>
            Är Susanne Eberstein beredd att ge nämndemännen en vettig ersättning
            för den viktiga insats som de gör, så att vi också kan nyrekrytera
            och så att vi också har råd att ha nämndemän som bor mer än fem
            minuters väg från domstolen och är pensionärer?
          </note>
          <note type="speaker">
            Anf. 36 SUSANNE EBERSTEIN (s) replik:
          </note>
          <note>
            Herr talman! Det allra viktigaste när det gäller nämndemän är
            att få en föryngring. Eftersom nämndemän i dag får ersättning
            för utebliven förlorad arbetsförtjänst är det inte så särskilt
            svårt att rekrytera yngre. Det är framför allt de pensionerade
            nämndemännen som är ledsna, det vill säga de som är över 65 år.
          </note>
          <note>
            Jag är beredd att, när det finns utrymme i budgeten, säga att
            de kommer långt fram. Men vi har väldigt många väldigt högt prioriterade
            områden som ligger framför det. Men vi får se vad som händer när
            vi går igenom denna utredning.
          </note>
          <note type="speaker">
            Anf. 37 JOHAN PEHRSON (fp) replik:
          </note>
          <note>
            Herr talman! Man kan säga mycket om detta med att göra om tingsrätterna.
            Om man ska hålla sig till sanningen det sägs att den brukar förloras
            i krig, men jag hoppas att den inte ska förloras i debatter så
            görs ju detta för att spara pengar. Generaldirektören för Domstolsverket
            var mycket tydlig när han var i justitieutskottet och berättade
            att man med detta skulle spara något hundratal miljoner kronor.
            Det är därför som man slår ihop tingsrätter. Och man tycker att
            i stort sett alla tingsrätter som har färre än tio domare är ineffektiva.
            Jag tycker att man ska tänka på det.
          </note>
          <note>
            Men jag håller med om att det processuella är ganska viktigt
            att förändra och att vi är smarta när vi placerar rättsliga tvister
            på rätt sätt och så att säga trycker ned dem så långt man kan.
          </note>
          <note>
            Man har bland annat avskaffat arvsbeskattningen. Det är ju en
            välgärning. Men bodelningar och framför allt bouppteckningar ligger
            hos skattemyndigheten i dag. Och vi som har läst juridik, och
            det vet jag att Susanne Eberstein har gjort, vet att det är mycket
            komplicerat med testamenten och så vidare. Ska vi inte föra tillbaka
            detta till domstolarna så att det hamnar på rätt ställe i stället
            för att kosta en massa administration?
          </note>
          <note type="speaker">
            Anf. 38 SUSANNE EBERSTEIN (s) replik:
          </note>
          <note>
            Herr talman! Alla förvaltningsbeslut går att överklaga. Jag tycker
            tvärtom att i första instans ska det vara en förvaltningsmyndighet
            som fattar besluten, sedan ska det överklagas till domstolarna.
            Jag tror att det har varit väldigt välgörande för till exempel
            bouppteckningar.
          </note>
          <note>
            Det kommer att tillsättas en utredning, eller om det redan har
            gjorts, som handlar om att ta bort ytterligare ärenden från tingsrätterna.
            Jag tror att det är bra. Jag tycker inte att de ska hamna där
            från början, utan det ska handla om rättskipning.
          </note>
          <note type="speaker">
            Anf. 39 JOHAN PEHRSON (fp) replik:
          </note>
          <note>
            Herr talman! Jag ska ta upp ytterligare en sak. När det gäller
            den inre processen och hur man jobbar i domstolar är också viktigt.
            Ekobrott är något som är förfärligt för samhällsmoralen och solidariteten
            i samhället. De måste bekämpas. Ska man göra det effektivt tror
            jag att man måste titta på sådana saker som man har fört fram
            bland annat i Förtroendekommissionen. Det är ett tidigare statsråd
            och en partikamrat till Susanne Eberstein som ledde den, nämligen
            Erik Åsbrink. Där tittade man på åtalsförhandling. Vad tycker
            Susanne Eberstein om åtalsförhandling för att man verkligen ska
            få kraft i bekämpningen av ekobrott?
          </note>
          <note type="speaker">
            Anf. 40 SUSANNE EBERSTEIN (s) replik:
          </note>
          <note>
            Herr talman! Jag tycker att det är oerhört viktigt att vi gör
            allt vi kan för att komma åt ekobrotten. Det intressanta är att
            jag träffade en advokat häromdagen som sade att den här världen
            som håller på med ekobrott är riktigt skakad på grund av de åtgärder
            som faktiskt redan har genomförts. På den vägen ska vi fortsätta
            att gå.
          </note>
          <note>
            Men jag vill använda mina sista sekunder till att säga något
            om att spara pengar. Till vissa domstolar har man över huvud inte
            kunnat få lagmän och domare, och det tycker jag har varit väldigt
            besvärligt. Om man som ett plus dessutom spar pengar genom att
            slå samman väldigt små domstolar tycker jag att det är positivt.
          </note>
          <note type="speaker">
            Anf. 41 JOHAN LINANDER (c) replik:
          </note>
          <note>
            Herr talman! Susanne Eberstein och Socialdemokraterna står för
            en centralisering av landets domstolar. Det kan vi vara överens
            om. Det har skett utan övergripande beslut och debatt. Regeringen
            lägger ned tingsrätter län för län utan att se till helheten.
            Det är i sig upprörande. Men ännu mer upprörd blir jag när Susanne
            Eberstein står och säger att vi i dag har domstolar där man inte
            klarar av rättssäkerheten. Vilka små domstolar har i dag dålig
            rättssäkerhet? Vilka lagmän och rådmän är det som inte klarar
            av rättssäkerheten? Det är ju det som hon säger när hon säger
            att vi måste slå ihop domstolarna till större enheter för att
            klara av rättssäkerheten. Alltså finns det några domstolar i dag
            som inte klarar av det. Jag är mycket intresserad av att få höra
            vilka det är. Och jag tror att även allmänheten är intresserad
            av det.
          </note>
          <note type="speaker">
            Anf. 42 SUSANNE EBERSTEIN (s) replik:
          </note>
          <note>
            Herr talman! Vi vet att det finns väldigt olika kvalitet på våra
            domstolar. Det vet vi som faktiskt är insatta i den här världen.
            Det är därför som vi måste ta till sådana här åtgärder för se
            till att det blir förbättringar.
          </note>
          <note>
            Jag talade också om att det till exempel inte har gått att rekrytera
            domare. Det är ett exempel på att rättssäkerheten är i fara. Därför
            är det viktigt med stora och bra arbetsplatser som gör att domare
            vill komma dit och söker sig dit.
          </note>
          <note>
            Jag tror att vi egentligen är överens om detta och att det bara
            är något slags glesbygdsromantik att man kämpar för mycket små
            domstolar som ofta ligger väldigt tätt, till exempel i Skåne.
          </note>
          <note>
            Varför vi går län efter län är väl alldeles självklart. Domstolarna
            i Norrbotten har väl inte ett skvatt med domstolarna i Skåne att
            göra?
          </note>
          <note type="speaker">
            Anf. 43 JOHAN LINANDER (c) replik:
          </note>
          <note>
            Herr talman! När det gäller glesbygdsromantik i Skåne kan jag
            berätta att vi inte har någon glesbygd i Skåne. Däremot vill vi
            ha ett decentraliserat tingsrättsväsende.
          </note>
          <note>
            Jag kan ta upp ett exempel på problem som uppstår. Vittnesstödjare
            och brottsofferstödjare finns lokalt. Ofta är det mycket enklare
            att få frivilligarbetare utanför de största städerna. Med en sammanslagning
            av tingsrätterna blir det svårare att uppnå målen i fråga om vittnesstöd
            och brottsofferstöd som regeringen själv har ställt upp. Är det
            värt att offra vittnens och brottsoffers trygghet för att centralisera
            domstolarna?
          </note>
          <note type="speaker">
            Anf. 44 SUSANNE EBERSTEIN (s) replik:
          </note>
          <note>
            Herr talman! Det gör vi på intet sätt. Och det är faktiskt inte
            så att vi ska behålla domstolarna bara i de största städerna.
            Det är fullständigt struntprat. Men det kan ju vara mer än två
            mil mellan vissa domstolar.
          </note>
          <note>
            Det är alldeles riktigt att det inte finns någon glesbygd i Skåne.
            Då kan man faktiskt ha lite längre mellan domstolarna just där.
            Därför är det viktigt att vi fullföljer detta arbete. Det tycker
            jag att Johan Linander också borde inse.
          </note>
          <note type="speaker">
            Anf. 45 INGEMAR VÄNERLÖV (kd) replik:
          </note>
          <note>
            Herr talman! Jag blev väldigt förvånad när jag i ett replikskifte
            fick höra Johan Pehrson säga att generaldirektören för Domstolsverket
            hade sagt att man skulle spara så mycket pengar med denna förändring.
            Jag vill minnas att justitieministern i en interpellationsdebatt
            för något år sedan sade att man inte räknade med att spara några
            pengar. Vad är sanningen i fråga om detta?
          </note>
          <note>
            När det gäller små och stora tingsrätter så finns det ingen vetenskaplig
            sanning som säger hur stora eller hur små tingsrätter bör vara,
            utan det handlar om politiska beslut. Den nuvarande politiska
            majoriteten har bestämt att tingsrätterna ska vara relativt stora.
          </note>
          <note>
            Regeringen har satt upp verksamhetsmål för alla tingsrätter.
            I allt väsentligt uppfyller de små tingsrätterna verksamhetsmålen.
            Det är inte på grund av konstaterade bristfälligheter som de läggs
            ned eller slås samman med andra, utan det är helt enkelt därför
            att man vill ha större tingsrätter.
          </note>
          <note>
            Domstolsverket har i en utredning visat att mål ställs in mindre
            ofta i mindre tingsrätter än i stora. Man kan därför lite grann
            fundera på vad som är effektivt. Vad anser Susanne Eberstein om
            värdet i fråga om ett lokalt förankrat rättsliv?
          </note>
          <note type="speaker">
            Anf. 46 SUSANNE EBERSTEIN (s) replik:
          </note>
          <note>
            Herr talman! Det är väl alldeles självklart att vi ska ha ett
            väl förankrat rättsliv, även om jag kanske tvekar när det gäller
            vad det kan betyda.
          </note>
          <note>
            Det är självklart att man spar administrativ personal, administrativa
            kostnader och lokaler när man lägger ihop små enheter till en
            större. Det vore därför väldigt märkligt om man inte sparade pengar
            när man effektiviserar.
          </note>
          <note>
            Tingsrätterna har en helt annan funktion i dag än vad de hade
            för 2030 år sedan och för 4050 år sedan då en del av dem faktiskt
            tillkom, och ännu längre tillbaka. Det är väldigt mycket lättare
            att röra sig mellan olika ställen i Sverige i dag. Vi är rörliga
            på ett helt annat sätt. Det är väl alldeles självklart att domstolarna
            måste vara med i den utvecklingen.
          </note>
          <note type="speaker">
            Anf. 47 INGEMAR VÄNERLÖV (kd) replik:
          </note>
          <note>
            Herr talman! Justitieministern kan kanske i sitt anförande här
            förklara vad han menade när han för ett år sedan sade att man
            inte räknar med att spara några pengar.
          </note>
          <note>
            Sedan vill jag lite grann protestera mot skönmålningen av Domstolsverkets
            agerande. Domstolsverkets idéskisser har många gånger visat sig
            vara förklädda påbud. Man säger bara: Så här vill vi ha det.
          </note>
          <note>
            Remissförfarandet kan man också ha synpunkter på. Jag känner
            till ett fall i Västra Götaland där utredaren hade en uppfattning
            som inte stämde överens med Domstolsverkets. När Domstolsverket
            skickar ut utredningen på remiss skickar man med ett följebrev
            och säger till utredaren: Vi tycker inte som utredaren.
          </note>
          <note type="speaker">
            Anf. 48 SUSANNE EBERSTEIN (s) replik:
          </note>
          <note>
            Herr talman! Lyssna och lyda är inte samma sak. Många människor
            har fått komma till tals, och det tycker jag är viktigt. Det är
            inte så säkert att den egna domstolen precis alltid vet vad som
            är absolut bäst.
          </note>
          <note type="speaker">
            Anf. 49 Justitieminister THOMAS BODSTRÖM (s):
          </note>
          <note>
            Herr talman! Det måste för vissa moderater jag säger alltså inte
            alla som är väldigt fixerade vid antalet poliser vara ytterst
            besvärande att den största satsningen på fler poliser kommer från
            Socialdemokraterna när man nu byggt upp hela sin politik på antalet
            poliser. Till exempel Jeppe Johnsson hör väl till dessa. Dock
            gäller det alltså inte alla moderater.
          </note>
          <note>
            Det är faktiskt så att det vid examinationen i januari kommer
            att finnas 17 200 poliser i Sverige. Om man går fyra år tillbaka
            och ser till den examination som var fyra år dessförinnan ser
            man att det fanns det 16 089 poliser. Då var examinationen i december.
            Det är alltså en ökning med ungefär 1 100 poliser netto, med nästan
            en polis per dag.
          </note>
          <note>
            Därutöver har också antalet civilanställda ökat ordentligt. Det
            här är alltså en ökning som vi inte sett tidigare i Sverige. Det
            innebär att vi nu har fler poliser än vi kanske haft i Sverige
            på minst 20 år. Då ska vi komma ihåg att då fanns ordningen med
            125 olika myndigheter som inte var särskilt effektiv.
          </note>
          <note>
            Man har alltså utomordentligt bra möjligheter att nu utveckla
            polisens arbete. Kanske kan vi också koncentrera oss på andra
            saker när vi nu kan se denna ökning en ökning för femte året i
            rad nästa år.
          </note>
          <note>
            Svensk polis är väldigt bra på mycket. Men självklart måste också
            svensk polis utvecklas. Svensk polis är väldigt bra när det gäller
            att se till att personer som begår grova brott får ställas till
            ansvar och dömas i domstol. Däremot kan polisen bli betydligt
            bättre när det gäller att klara upp så kallad vardagsbrottslighet.
          </note>
          <note>
            Men vi ser en del ganska otroliga beskrivningar av situationen
            när det gäller vardagsbrottsligheten. En siffra har nu nämnts
            i Dagens Nyheter. Man talar om en ökning som definitivt inte återfinns
            i till exempel BRÅ:s redovisning. Men det är riktigt att vi har
            en viss ökning av inbrotten i Stockholms län. Det rör sig om 3
            0004 000 inbrott i Stockholms län. För var och en av de personer
            eller familjer som drabbas är detta ett enormt ingrepp.
          </note>
          <note>
            Det kunde kanske vara värt att nämna att det för bara drygt tio
            eller tolv år sedan eller kanske i början av 1990-talet var 8
            000 inbrott i Stockholms län. Det har alltså skett en ordentlig
            minskning en minskning med över 50 %. Det nämner man inte! Men
            jag tycker att det är viktigt att nämna detta därför att många
            gånger vid en räkning av till exempel av antalet bostadsinbrott
            är det lite underförstått, och man talar gärna i sammanhanget
            om att det gäller personer som kommer från andra länder, från
            öst och så vidare. Men vi hade betydligt fler inbrott i Stockholms
            län och i Sverige över huvud taget när det inte fanns möjligheter
            att på samma sätt som nu resa från till exempel de baltiska staterna
            till Sverige. Det tycker jag av många skäl är viktigt att hålla
            fram.
          </note>
          <note>
            Polisen måste alltså utvecklas och bli bättre på att klara upp
            vardagsbrotten. Detta är inte ett ansvar bara för polisen, utan
            också vi har ett ansvar. Vi har ett ansvar för att se till att
            polisen får så bra verktyg som möjligt. Ett konkret exempel är
            att se till att man nu får möjlighet att ha ett större DNA-register,
            att ta DNA-prov på en lägre bevisgrad än man i dag kan och att
            det ska vara samma bevisgrad som den när man tar fingeravtryck.
          </note>
          <note>
            Detta är viktigt, för polisen behöver de här redskapen för att
            kunna lösa fler brott. Men svensk polis behöver också fortsätta
            att utvecklas det händer ju väldigt mycket inom svensk polis nu
            så att man blir ännu modernare. Det gäller att se till att det
            kommer in fler kvinnor, framför allt på chefsnivå, och att se
            till att det kommer in fler personer som har en annan etnisk bakgrund
            än de som är födda i Sverige. Vidare måste vi se till att det
            blir en ännu mer öppen polis det har ju blivit en öppnare polis;
            det råder ingen tvekan om det.
          </note>
          <note>
            Förra veckan beslutade vi om ett etiskt råd därför att vi behöver
            ha också den dimensionen när vi diskuterar alla tekniska möjligheter
            och den tekniska utveckling som vi ser äga rum. Vi har också tagit
            initiativ till att det ska vara en ökad parlamentarisk kontroll
            av hemlig tvångsavlyssning i stället för att regeringen bara ska
            avge en skrivelse till riksdagen.
          </note>
          <note>
            Som sagt: Det gäller att få polisen mer effektiv beträffande
            den här typen av brott, en brottslighet som också vanliga människor
            riskerar att drabbas av inte den brottslighet som man kanske läser
            om i tidningen.
          </note>
          <note>
            Vi måste även se till att polisen utvecklar det brottsförebyggande
            arbetet och blir mer synlig på gator och torg. I går besökte jag
            Polisfackets dag flera av er var också där. Då kunde man konstatera
            att det är just detta som polisen själv i den undersökning som
            polisfacket gjort tar som sitt viktigaste mål. Bland de viktigaste
            sakerna är just att vara synlig på gator och torg. Det tycker
            jag är en utomordentligt bra inställning hos polisen.
          </note>
          <note>
            Man måste också öka samverkan med andra myndigheter. Det handlar
            då förstås om andra rättsliga myndigheter. Det kan bli ännu bättre
            i samarbetet med åklagare. Många gånger kan det på lokal nivå
            vara så att polisen kan göra ett större arbete, på andra håll
            kanske åklagaren. Det gäller att man anpassar sin situation så
            att man på bästa sätt kan arbeta på att bli så effektiv som möjligt
            därmed också i medborgarnas tjänst.
          </note>
          <note>
            Dessutom måste vi se till att man ökar samverkan med andra myndigheter,
            till exempel med tullen och kustbevakningen. Många gånger handlar
            det om informationsutbyten. Nu har vi gett de här myndigheterna
            i uppdrag att visa hur man bäst vill ha olika förslag till förändringar
            så att man kan effektivisera sitt arbete.
          </note>
          <note>
            På många ställen runtom i landet handlar det om ett ökat samarbete
            mellan polisen och socialförvaltningen, givetvis inte minst när
            det gäller unga lagöverträdare.
          </note>
          <note>
            Vi kan konstatera att man i till exempel Örebro län, framför
            allt i Örebro stad, på ett fantastiskt sätt har lyckats bygga
            upp ett samarbete mellan polis och socialförvaltning. Det har
            gjort att ungdomsbrottsligheten, enligt uppgift från Örebropolisen,
            har minskat med bortemot 50 % på några år. Tänk om vi kunde se
            en utveckling i hela Sverige där ungdomsbrottsligheten går ned
            med 50 %!
          </note>
          <note>
            Det handlar alltså om att polisen och socialförvaltningen har
            fått ett ökat samarbete. En väldigt enkel åtgärd är helt enkelt
            att man har blivit grannar. Man har inte flyttat ihop, men man
            har flyttat så att man har blivit grannar och sitter vägg i vägg.
          </note>
          <note>
            När det gäller det arbete som pågår i form av brottsförebyggande
            och brottsutredande arbete hos polisen är det samma personer som
            socialförvaltningen arbetar med. Kan man då utveckla det här samarbetet
            är det förstås till fördel för alla. Det som har skett i Örebro
            utöver att man där haft väldigt duktiga poliser som gjort det
            här arbetet visar att man kan göra väldigt mycket. När det nu
            dessutom blir ökade anslag har man ännu bättre möjligheter att
            utveckla detta.
          </note>
          <note>
            Förutom att vi nu gör dessa satsningar och satsningar på i stort
            sett samtliga myndigheter inom rättsväsendet får man inte glömma
            bort brottens orsaker. Man får inte tro att allting löser sig
            bara genom att se till att vi får fler poliser. Det ser vi till,
            men det går inte att bortse från frågan om varför brott begås.
            Det allra bästa sättet att minska brottsligheten är att se till
            att brott över huvud taget inte begås.
          </note>
          <note>
            Där handlar det givetvis om sociala orsaker. Det gäller, som
            tidigare sagts här, att bygga upp ett starkt skydd för de ungdomar
            som är i behov av det. Det gäller också att minska sociala skillnader
            mellan dem som har det allra svårast och dem som har det bäst
            i samhället. Därför kan man inte bortse från de förslag som nu
            läggs fram av Moderaterna om en mycket kraftig sänkning för dem
            som har det allra allra sämst. När det gäller de människor som
            inte ser detta som ett incitament för att arbeta mer eller för
            att få tillbaka ett arbete som man har förlorat innebär det förstås
            en enormt svår situation för barnen och ungdomarna för dem som
            har föräldrar som drabbas av det här. En nedgång till 65 % drabbar
            förstås i första hand barnen och ungdomarna. Men det innebär naturligtvis
            inte att barn och ungdomar i sådana familjer omedelbart skulle
            hamna i kriminalitet eller droger. Men det innebär en ökad risk
            för de barn och ungdomar som är i riskzonen om man också ska förstöra
            den ekonomiska situationen på ett sätt som inte drabbar deras
            kompisar.
          </note>
          <note>
            Här behövs det inga vetenskapliga undersökningar. Det är bara
            att titta runtom i världen och titta hur det har varit historiskt.
            Där det är stora sociala skillnader, där det är stora sociala
            spänningar, frodas brottsligheten. Det är en grogrund för ökad
            kriminalitet. Det går aldrig att bortse från det faktumet.
          </note>
          <note>
            Det går heller aldrig att bortse från det faktum att alkoholen
            och dess utbredning har ett direkt samband med till exempel våldsbrottslighet.
            Därför kan man inte heller ha en så generös inställning till alkoholen
            som Moderaterna har när de säger att det ska vara möjligt att
            köpa alkohol dygnet runt och att man ska sänka åldern för inköp
            av alkohol. Det är en inställning som man i alla fall har haft
            tidigare och också har givit uttryck för nyligen.
          </note>
          <note>
            Det här tillsammans samverkan, en ökad satsning på rättsliga
            myndigheter och ett arbete för att satsa på dem som har det allra
            svårast är det bästa sättet att minska brottsligheten.
          </note>
          <note type="speaker">
            Anf. 50 JEPPE JOHNSSON (m) replik:
          </note>
          <note>
            Herr talman! Jag är säker på att många ämnen kommer att tas upp,
            men kanske inte mitt. Därför ska jag förvåna ministern genom att
            inte ta upp polisen. Det gör säkert alla andra. Det finns anledning
            att göra det.
          </note>
          <note>
            Jag skulle i stället vilja ta upp något som kanske inte är så
            medialt som sommarens spektakulära rymningar och fritagningar,
            där ministen sköt från höften och helt plötsligt blev handlingskraftig.
            Jag ska ta upp något som kanske inte ger så mycket eko i medierna
            och som kanske inte ens jag tar upp på torgmöten fast jag gör
            det ibland.
          </note>
          <note>
            Jag läser ur en debattartikel som har varit inne i våra tidningar
            hemma från en advokat, alltså en före detta kollega till ministern.
            Partifärgen har jag ingen aning om, men det står så här: För ett
            fungerande rättsväsende krävs inte enbart fler poliser och så
            kallade rymningssäkra fängelsebunkrar.
          </note>
          <note>
            Sedan kommer han in på något väsentligt, och det är förvaltningsdomstolarna:
            Ingen förälder ska behöva vänta i två, tre eller flera år på att
            det i första instans avgörs hos vem av föräldrarna barnet ska
            bo eller vem av föräldrarna som ska vara barnets vårdnadshavare.
          </note>
          <note>
            Det är också flera andra frågor som människor får vänta på i
            förvaltningsdomstolarna. Herr minister, är detta rättssäkert?
          </note>
          <note type="speaker">
            Anf. 51 Justitieminister THOMAS BODSTRÖM (s) replik:
          </note>
          <note>
            Herr talman! Jag vet inte om jag uppfattade Jeppe Johnsson rätt.
            Var det vårdnadsmål det handlade om? De handläggs faktiskt inte
            i förvaltningsdomstolar. De handläggs i allmänna domstolar. Sedan
            är det verkställighetsmålen som handläggs i förvaltningsdomstolar.
            De har en väldig förtur. Där är det inte fråga om att vänta några
            år.
          </note>
          <note>
            Däremot kan jag hålla med Jeppe Johnsson om att vårdnadsmål är
            förödande för barnet. Men problemet är inte att det är lång handläggningstid
            utan att man kan ta upp det på nytt igen. Det missbrukas förstås
            av en del föräldrar. Problemet är att den möjligheten måste finnas
            om förhållandena är annorlunda på så sätt att frågan om barnets
            bästa förändras. Det är alltså egentligen inte så konstigt.
          </note>
          <note>
            Nu pågår ju en vårdnadsutredning där man tittar på att på olika
            sätt försöka förbättra situationen när det gäller vårdnads- och
            umgängesmål.
          </note>
          <note type="speaker">
            Anf. 52 JEPPE JOHNSSON (m) replik:
          </note>
          <note>
            Herr talman! Det fanns 2001 en utbildningsplan för att höja kompetensen
            hos domarna när det gäller vårdnadstvister. Men den har inte kunnat
            genomföras på grund av pengabrist. Känner ministern sig ansvarig
            för det här?
          </note>
          <note type="speaker">
            Anf. 53 Justitieminister THOMAS BODSTRÖM (s) replik:
          </note>
          <note>
            Herr talman! Det pågår en rad olika utbildningsinsatser i domstolarna
            i en massa olika hänseenden. Jag skulle däremot inte gå in och
            tala om exakt vad man ska och inte ska satsa på. När vi ändå talar
            om de ekonomiska konsekvenserna kan jag ändå berätta, om inte
            Jeppe Johnsson känner till det, att anslagen nu ökar med 100 miljoner
            för varje år på ram. De stiger år efter år också för domstolarna.
            Och det är välbehövliga pengar. Jag säger inte annat än det.
          </note>
          <note type="speaker">
            Anf. 54 CARL B HAMILTON (fp) replik:
          </note>
          <note>
            Herr talman! Ett fungerande rättsväsende är en av de fundamentala
            byggstenarna i en demokrati. Begreppet demokrati har ju diskuterats
            ganska livligt här i kammaren och i Sverige de senaste veckorna.
            Min fråga till Thomas Bodström är: I valet mellan en demokrat
            och en kommunist att skaka hand och samarbeta med, vad väljer
            Thomas Bodström?
          </note>
          <note type="speaker">
            Anf. 55 Justitieminister THOMAS BODSTRÖM (s) replik:
          </note>
          <note>
            Herr talman! Det behöver jag inte trettio sekunders talartid
            för att svara på: en demokrat.
          </note>
          <note type="speaker">
            Anf. 56 CARL B HAMILTON (fp) replik:
          </note>
          <note>
            Herr talman! Då uppstår ju frågan varför justitieministern och
            hans regering samarbetar med kommunister. Kommunister är inte
            demokrater. De förordar en elitistisk, lagbunden utveckling som
            inte är styrd av demokratiska beslut, proletariatets diktatur
            och så vidare. Så det är uppenbarligen så att justitieministern
            och hans regering är beredda att samarbeta med odemokratiska rörelser
            när så passar.
          </note>
          <note>
            Om det kom ett reformerat nazistiskt parti i denna kammare och
            sade: Vi är inte gamla tiders nazister. Vi är ett reformerat,
            demokratiskt nazistiskt parti där 30-talet är borta kommer då
            justitieministern och hans regering att vara beredda att samarbeta
            även med dem?
          </note>
          <note>
            Socialdemokraterna stänker sin trovärdighet över på kommunisterna!
          </note>
          <note type="speaker">
            Anf. 57 Justitieminister THOMAS BODSTRÖM (s) replik:
          </note>
          <note>
            Herr talman! Jag tror att de allra flesta håller med mig om att
            Vänsterpartiet i Sverige är demokratiskt. Sedan har det varit
            en diskussion om vad personer inom Vänsterpartiet har för åsikter
            i olika frågor. Men att det svenska vänsterpartiet i sig är demokratiskt
            tror jag inte att det råder något tvivel om.
          </note>
          <note type="speaker">
            Anf. 58 JOHAN PEHRSON (fp) replik:
          </note>
          <note>
            Herr talman! Det här med sanningen är viktigt, justitieministern.
            Det kommer ju inte att finnas 17 200 poliser, för en mängd kommer
            att vara sjukskrivna. En mängd kommer att vara föräldralediga.
            En mängd kommer att vara i utlandstjänst. De kommer att finnas
            på papperet.
          </note>
          <note>
            Dessutom pratar justitieministern om sina satsningar. Han talar
            om 100 miljoner, 80 miljoner, de miljonerna, de miljarderna. Enligt
            Rikspolisstyrelsens ansvariga för ekonomi räcker den så kallade
            satsningen på 1,1 miljard kronor, färdigt först 2007, till en
            tredjedel av de löften som är utställda. Vi kommer återigen att
            se hur dåligt man med den ekonomiska styrningen leder våra viktiga
            rättsvårdande myndigheter, själva kärnan i demokratin. Anslaget
            är för viktigt för att hålla på och låtsas om sanningen. Vi måste
            hålla oss till sanningen, och vi måste lyssna på Rikspolisstyrelsen.
          </note>
          <note type="speaker">
            Anf. 59 Justitieminister THOMAS BODSTRÖM (s) replik:
          </note>
          <note>
            Herr talman! Jag håller fullständigt med Johan Pehrson, herr
            talman. Av de 17 200 poliserna är det självklart att vissa är
            sjukskrivna och föräldralediga. Det vore konstigt om poliser vore
            de enda som inte är det. Sanningen är också att antalet sjukskrivna
            går ned hos polisen, så att det blir färre och färre sjukskrivna.
          </note>
          <note>
            På lördag går jag in på mitt femte år som justitieminister. Jag
            har sedan den tid då jag började gång på gång fått höra från de
            borgerliga att pengarna inte räcker till att anställa poliser.
            Och gång på gång har det visat sig vara felaktigt. Varenda polis
            som har utbildats på de polisutbildningar som vi har haft under
            de här åren har anställts. Jämför det med andra yrken, där man
            inte har den garantin. Varenda polis har anställts. De poliser
            som nu utbildas kommer också att anställas.
          </note>
          <note type="speaker">
            Anf. 60 JOHAN PEHRSON (fp) replik:
          </note>
          <note>
            Herr talman! Jag var i Hällefors i fredags, hos närpolisen. De
            har fyra anställda. De ska ha åtta. De har inte fått någon ny
            polis på fem år. Det utbildas 4 000 nya poliser, men det försvinner
            ju en massa. Ålderspuckeln är enorm. Vi behöver utbilda ännu fler.
            År 2002 kom det 29 nya poliser netto i Sverige. År 2003 kom det
            113 enligt uppgift från Riksdagens utredningstjänst, och det brukar
            ju stämma. Det är inte den enorma satsningen. Vi måste hålla oss
            till sanningen. Jag tycker mycket av det som justitieministern
            ställer fram här om reformering och effektivitet är rätt väg att
            gå. Låt oss göra det tillsammans, men låt oss hålla oss till sanningen.
          </note>
          <note type="speaker">
            Anf. 61 Justitieminister THOMAS BODSTRÖM (s) replik:
          </note>
          <note>
            Herr talman! Ja, låt oss verkligen hålla oss till sanningen.
            De uppgifter vi får från RPS, för att nu verkligen hålla på med
            sifferexercis, är alltså 17 200. Jämför man fyra år tillbaka,
            då examinationen var i december och inte i januari, var det 16
            089. Ganska enkelt kan man räkna ut att detta är 1 100 netto,
            vilket alltså nästan är en om dagen.
          </note>
          <note>
            Sedan vet Johan Pehrson, som liksom jag företräder Örebro län,
            att även Örebro län har fått ett ordentligt tillskott av poliser
            netto. Hur de sedan fördelas inom länet ska nog varken Johan Pehrson
            eller jag lägga oss i.
          </note>
          <note type="speaker">
            Anf. 62 HILLEVI ENGSTRÖM (m) replik:
          </note>
          <note>
            Herr talman! Jag tänkte uppehålla mig vid en annan fråga, som
            inte är ekonomisk men ändå väldigt viktig. Det gäller polisens
            inre arbete och organisation. Jag fick en uppgift i går på ett
            seminarium som justitieministern också deltog i om att frågan
            om polisväsendets organisation inte diskuteras i Rikspolisstyrelsens
            styrelse. Den diskuteras inte i polisstyrelser och nämnder. Den
            diskuteras aldrig här i kammaren.
          </note>
          <note>
            Då är det angeläget att veta när och var frågan om de 21 polismyndigheterna
            och de projekt som bedrivs diskuteras, det vill säga En nationell
            polis med gemensam kommunikationscentral. När kommer vi beslutsfattare
            och förtroendevalda in i den processen? Eller är det så att polisens
            organisation är en fråga endast för justitieministern och rikspolischefen?
          </note>
          <note type="speaker">
            Anf. 63 Justitieminister THOMAS BODSTRÖM (s) replik:
          </note>
          <note>
            Herr talman! När det gäller polisens organisation och struktur
            har vi gått från 25 till 21 län. De fördelas länsvis.
          </note>
          <note>
            Jag har ingen ambition att på något sätt ta initiativ till en
            förändring av detta. Däremot har jag utifrån det som kom fram
            av Göteborgskommitténs utredning välkomnat en ökad nationell polis.
            Man ökar alltså utvecklandet av en nationell polis när det till
            exempel gäller utbildning och utrustning. Vi följer det arbetet,
            men det föranleder inte några lagändringar, vilket också Göteborgskommittén
            konstaterade.
          </note>
          <note>
            När det blir fråga om en lagändring kommer naturligtvis Hillevi
            Engström och alla andra att få reda på detta i god tid.
          </note>
          <note type="speaker">
            Anf. 64 HILLEVI ENGSTRÖM (m) replik:
          </note>
          <note>
            Herr talman! Polisens organisation skiljer sig åt väldigt mycket.
            Det är stora skillnader i storlek mellan de 21 olika myndigheterna.
          </note>
          <note>
            Det intressanta är att veta om pengarna används rationellt om
            de ger högsta kvalitet, bästa effektivitet och någon form av uppföljning.
            Samtidigt pågår projektet En nationell polis, vilket vi vet väldigt
            lite om.
          </note>
          <note>
            Det som skrämmer mig är att vi kan ställas inför samma faktum
            som i fråga om tingsrätterna, nämligen att vi får ett brev från
            regeringen som säger att de gjort det och det och lagt ihop vissa
            myndigheter utan att vi får en chans att påverka detta. Jag är
            rädd för att en nationell kommunikationscentral kommer att ytterligare
            förändra och försämra polisens möjligheter.
          </note>
          <note type="speaker">
            Anf. 65 Justitieminister THOMAS BODSTRÖM (s) replik:
          </note>
          <note>
            Herr talman! Alla de frågor som kan beröra lagändringar är självklart
            sådana som vi i god tid kommer att diskutera med andra politiska
            partier.
          </note>
          <note>
            När det gäller polisens egen utveckling kan vi naturligtvis alla
            följa den. Det finns ingen anledning att på något sätt försöka
            hemlighålla den. Tvärtom är en öppen och fri diskussion till gagn
            för oss alla.
          </note>
          <note type="speaker">
            Anf. 66 ULF SJÖSTEN (m) replik:
          </note>
          <note>
            Herr talman! Justitieministern återkommer ofta till de satsningar
            som han anser att den socialdemokratiska regeringen gjort på just
            polisen. Tidigare har han hävdat att vi ska ha 17 000 poliser
            vid utgången av år 2004. I dag har det sagts 17 200 poliser. Medierna
            har rapporterat att Rikspolisstyrelsen säger att det kommer att
            finnas 17 000 poliser vid utgången av år 2004.
          </note>
          <note>
            Samtidigt är långtidssjukskrivningarna många, aspiranter är under
            utbildning och deltidspensioneringarna från 61 års ålder är i
            sig ett nytt fenomen för polisen. Finns dessa deltidspensionerade
            poliser med i den statistik som uppger 17 200 poliser?
          </note>
          <note type="speaker">
            Anf. 67 Justitieminister THOMAS BODSTRÖM (s) replik:
          </note>
          <note>
            Herr talman! Detta är personer som enligt RPS ska vara anställda
            inom polisen. Sedan har det redan tidigare funnits poliser som
            till exempel förtidspensionerats. Det innebär förstås att de inte
            fortsätter sin anställning inom polisen. Hade de gjort det hade
            poliserna varit ännu fler.
          </note>
          <note>
            De närmaste åren kommer många poliser att pensioneras och i vissa
            fall också förtidspensioneras kanske inte de allra närmaste åren,
            men inom några år framöver. Det får vi återkomma till då. Med
            tanke på den ålderspuckel som finns har vi varit medvetna om detta
            under en längre tid. Vi är också medvetna om att det finns geografiska
            skillnader. Bland annat i Värmland och norra Sverige är många
            poliser äldre.
          </note>
          <note type="speaker">
            Anf. 68 ULF SJÖSTEN (m) replik:
          </note>
          <note>
            Herr talman! Halvtidspensioneringarna har de senaste två åren
            ökat genom möjligheten att vid 61 års ålder kunna gå i förtida
            pension med nästan bibehållen lön. Och en halv polis, Thomas Bodström,
            är trots allt en halv polis, och borde vara så även i statistiken.
            I annat fall är han inte rättvis.
          </note>
          <note type="speaker">
            Anf. 69 Justitieminister THOMAS BODSTRÖM (s) replik:
          </note>
          <note>
            Herr talman! Om vi talar om folk som pensioneras i förväg är
            det förstås något som påverkar antalet. De poliser som är sjukskrivna
            är naturligtvis anställda, även om de inte är i aktiv tjänst.
          </note>
          <note>
            Nu kan vi dock konstatera att sjukskrivningarna går ned. Man
            kan givetvis göra beräkningar vilket vi inte gjort på hur många
            timmar poliser jobbar totalt. Även detta är något som talar till
            vår fördel med tanke på att sjukskrivningarna minskar.
          </note>
          <note type="speaker">
            Anf. 70 JOHAN LINANDER (c) replik:
          </note>
          <note>
            Herr talman! Jag vill börja med att säga att antalet poliser
            under de senaste åren förvisso ökat, om än långsamt, men fortfarande
            har vi år 2004 färre poliser i Sverige än vi hade 1994 när Socialdemokraterna
            tog över regeringsmakten. Sorgligt nog.
          </note>
          <note>
            Justitieministern säger att polisen kan bli bättre på vardagsbrott,
            och det är ju det minsta man kan påstå. Stöldbrotten har inte
            ökat, fortsätter ministern. Nej, de anmälda stöldbrotten har inte
            ökat. Det jag möter när jag är ute och reser, särskilt på landsbygden,
            är att man slutat anmäla stöldbrott eftersom polisen ändå inte
            gör någonting. Det är inte lönt.
          </note>
          <note>
            När den som anmäler en stöld samtidigt med kopian på stöldanmälan
            får en avskrivning i sin hand är det en tydlig signal om att det
            inte är lönt att göra anmälan. Anledningen till att inte ännu
            färre stölder anmäls är att människor vill få ut sin försäkringsersättning.
          </note>
          <note>
            Jag ser ett stort problem i att människor inte längre har förtroende
            för polisen och inte ens anmäler de stölder som sker.
          </note>
          <note type="speaker">
            Anf. 71 Justitieminister THOMAS BODSTRÖM (s) replik:
          </note>
          <note>
            Herr talman! Det är klart att det finns ett stort mörkertal inom
            olika delar av brottsligheten. Det ser vi bland annat när det
            gäller sexuella övergrepp på barn även om anmälningsbenägenheten
            lyckligtvis ökat.
          </note>
          <note>
            I fråga om till exempel villainbrott kan man konstatera att det
            inte finns något större mörkertal just med tanke på att i stort
            sett alla hus är försäkrade. Detta gäller alltså inbrott i fastigheter.
            Därför kan man mäta detta ganska säkert på det sätt som jag redovisar.
            Man kan också mäta i form av brottsofferundersökningar. De ger
            på intet sett något annat resultat.
          </note>
          <note type="speaker">
            Anf. 72 JOHAN LINANDER (c) replik:
          </note>
          <note>
            Herr talman! Ganska få av stölderna är villainbrott. Det finns
            stölder av helt andra saker som det kanske inte är lönt att få
            ut någon försäkringsersättning för eller som inte är försäkrade.
          </note>
          <note>
            Så till en helt annan fråga. Kriminalunderrättelsetjänster, så
            kallade KUT, finns i dag vid varje länspolismyndighet, tullen,
            skattemyndigheterna, Ekobrottsmyndigheten, Kustbevakningen tror
            jag och på rikspolisnivå. Var och en av dessa sitter med sin information.
            Jag tror att här finns ett stort problem och vill därför höra
            vad justitieministern tycker om detta.
          </note>
          <note type="speaker">
            Anf. 73 Justitieminister THOMAS BODSTRÖM (s) replik:
          </note>
          <note>
            Herr talman! Det kan nog uppstå problem över huvud taget med
            den utvecklingen, men framför allt ges det möjligheter när det
            gäller underrättelseinformation. Det gäller samverkan med andra
            myndigheter och det gäller polisen i sig. Men det gäller också
            att reglera detta på rätt sätt så att de problem som Johan Linander
            kanske tänker på inte ska uppstå. Därför arbetar vi nu med en
            i och för sig mycket komplicerad lagstiftning som innebär att
            vi kommer att kunna presentera en ny polisdatalag.
          </note>
          <note type="speaker">
            Anf. 74 KARIN GRANBOM (fp) replik:
          </note>
          <note>
            Herr talman! Jag vill fortsätta att tala om unga och brott. Det
            ser inte bra ut på den fronten. Vi vet att många av de förebyggande
            insatserna skurits ned, socialtjänsten fungerar inte särskilt
            bra på många håll, tillgängligheten på narkotika har ökat och
            vi har ineffektiva påföljder för ungdomar.
          </note>
          <note>
            Jag har varit runt i kriminalvården, och det är mycket tragiskt
            att se att många av dem som sitter där begått brott under lång
            tid, redan som unga, och ingen fångade upp dem. Det måste vi få
            en ändring på.
          </note>
          <note>
            Justitieministern sade för ett tag sedan: Tänk om vi kunde få
            ned ungdomsbrottsligheten med 50 %. Ja, tänk om vi kunde det.
            Men vi ska inte bara tänka. Vi måste handla också. Därför vill
            jag fråga justitieministern vad han planerar att göra inom detta
            område.
          </note>
          <note type="speaker">
            Anf. 75 Justitieminister THOMAS BODSTRÖM (s) replik:
          </note>
          <note>
            Herr talman! Jag tror att Karin Granbom kan vara ganska nöjd
            med det svar jag nu ger. Vi håller nämligen på med ett helt nytt
            arbete när det gäller påföljderna för ungdomar. Jag hann inte
            säga det tidigare. Jag hann inte svara på alla de frågor som ställdes
            i era anföranden.
          </note>
          <note>
            Det pågår en översyn av påföljderna för unga, och den kommer
            att presenteras inom de närmaste veckorna. Den har pågått sedan
            2002. Det handlar om att få bättre, tydligare och skarpare påföljder
            utan att stöta bort de unga. Precis som Karin Granbom säger och
            jag tror att vi är helt överens om det är påföljderna skrivna
            av vuxna, de döms ut av vuxna och de är också anpassade för vuxna.
          </note>
          <note>
            Påföljder som fängelse och böter är inga bra påföljder för ungdomar.
            Ändå är böter den vanligaste påföljden för ungdomar, vilket innebär
            att det många gånger inte blir någon konsekvens av den eftersom
            ungdomarna inte kan betala böterna. Därför gör vi nu det arbete
            som vi inom kort kommer att kunna presentera. Jag tror att det
            då kommer många nya och spännande förslag som går i den riktning
            som Karin Granbom talar om.
          </note>
          <note type="speaker">
            Anf. 76 KARIN GRANBOM (fp) replik:
          </note>
          <note>
            Herr talman! Det gläder mig. Jag ska läsa arbetet med intresse.
            Vi måste få bättre påföljder och även en snabbare reaktion rent
            allmänt från rättsväsendet. Det får vi fortsätta att jobba med.
          </note>
          <note>
            Jag sade tidigare att spelmissbruk leder till brottslighet. Vi
            vet att narkotikamissbruk naturligtvis också gör det.
          </note>
          <note>
            Narkotikamissbruket går alltmer ned i åldrarna, och samhället
            blundar. Inte sällan möter jag poliser som träffar på ungdomar
            som missbrukar. Men de kan inte bevisa detta. Kan justitieministern
            tänka sig att polisen får ta blod- och urinprov för att kunna
            konstatera det så att åtgärder verkligen sätts in?
          </note>
          <note type="speaker">
            Anf. 77 Justitieminister THOMAS BODSTRÖM (s) replik:
          </note>
          <note>
            Herr talman! Det är en avvägning av vilken ålder barnet befinner
            sig i. Det är en avvägning om det till exempel innebär en kränkning
            för en 14-årig flicka i förpubertal ålder att klä av sig naken
            inför främmande poliser, även om det är kvinnliga poliser.
          </note>
          <note>
            Jag är inte beredd att vidta några ändringar i den saken nu.
            Det finns möjligheter i vissa fall att också göra den typen av
            undersökningar. Men man ska ha klart för sig att de ungdomar som
            hamnar i den här svåra situationen i första hand är i behov av
            stöd och hjälp. Det är väldigt viktigt att de inte utsätts för
            olika kränkningar.
          </note>
          <note type="speaker">
            Anf. 78 INGEMAR VÄNERLÖV (kd) replik:
          </note>
          <note>
            Herr talman! Jag har två frågor. För det första: Hur var det
            med inbesparingarna på förändringarna i den yttre tingsrättsorganisationen?
            Ska man lita på generaldirektören för Domstolsverket som i justitieutskottet
            sade att man sparar 100 miljoner? Eller ska man lita på justitieministern,
            som i en interpellationsdebatt här i kammaren för något år sedan
            sade att man inte räknar med att spara några pengar?
          </note>
          <note>
            För det andra: Rättspsykiatrin har varit i fokus under senare
            tid, mycket på grund av två uppmärksammade mordrättegångar. År
            1999 tillsattes en statlig utredning, den så kallade psykansvarskommittén.
            Den fick i uppgift att föreslå ny lagstiftning för hur psykiskt
            störda lagöverträdare ska dömas. En helt enig utredning lämnade
            över sitt betänkande i januari 2002 till justitieministern. Man
            bedömde att med beredningar och sådant som krävs skulle ett nytt
            förslag kunna träda i kraft den 1 januari 2004. Det blev inte
            så.
          </note>
          <note>
            Nu undrar jag: När räknar justitieministern med att komma med
            en proposition? När räknar justitieministern med att förslag ska
            kunna träda i kraft?
          </note>
          <note type="speaker">
            Anf. 79 Justitieminister THOMAS BODSTRÖM (s) replik:
          </note>
          <note>
            Herr talman! Jag är rädd att jag inte hinner med båda frågorna.
            Vi får väl ta diskussionen senare.
          </note>
          <note>
            När det gäller Domstolsverket och förändringarna har jag mycket
            riktigt sagt att det inte på något sätt i första hand sker av
            ekonomiska skäl. Jag har inte heller kunnat konstatera att det
            har kunnat ge sådana resultat. Hur det däremot blir på sikt kan
            jag inte svara på.
          </note>
          <note>
            För min egen del har jag sett de principiella fördelarna. Det
            är en samordning som kan behövas. Det är en utveckling som vi
            ser inom andra rättsliga myndigheter och domstolar, till exempel
            i de övriga nordiska länderna. De förändringarna är en naturlig
            utveckling i det samhälle vi lever i. Däremot måste man ändå ta
            hänsyn till avståndet. Man kan inte agera likadant när det gäller
            norra Sverige som i södra Sverige med den närhet som finns där.
          </note>
          <note>
            Det allra viktigaste är att vi måste tänka på att ha den bästa
            kvaliteten för våra medborgare. Det är min ledstjärna i arbetet
            för att kunna få den bästa rättssäkerheten för alla. Det ska inte
            vara någon skillnad för var man bor.
          </note>
          <note type="speaker">
            Anf. 80 INGEMAR VÄNERLÖV (kd) replik:
          </note>
          <note>
            Herr talman! Om det kan glädja justitieministern tror jag mer
            på justitieministern än på Domstolsverkets dåvarande generaldirektör
            när det gäller inbesparingar på tingsrättsorganisationen.
          </note>
          <note>
            Jag väntar med spänning. När kan det komma en proposition angående
            hur psykiskt störda lagöverträdare ska dömas? När bedömer justitieministern
            att en färdig lagstiftning ska kunna träda i kraft?
          </note>
          <note type="speaker">
            Anf. 81 Justitieminister THOMAS BODSTRÖM (s) replik:
          </note>
          <note>
            Herr talman! Jag kommer inte att kunna svara på det. Det har
            skett många saker sedan förslaget har givits. Det visar också
            remissvaren. Det finns delar som är väldigt positiva, men det
            finns andra delar som definitivt inte är det.
          </note>
          <note>
            Det gäller till exempel att fler psykiskt sjuka kommer att finnas
            ute på gator och torg. Kan vi reglera det på ett bra sätt i kombination
            med öppenvården är jag den förste att tycka att det är fantastiskt
            bra. Men vi är inte riktigt färdiga med analysen av hur vi ska
            kunna gå vidare.
          </note>
          <note>
            Jag kan säga så mycket att vi kommer att göra det inom de närmaste
            veckorna. Vi har under den senaste tiden kunnat konstatera att
            vi är färdiga för att kunna göra ett ställningstagande.
          </note>
          <note type="speaker">
            Anf. 82 JÖRGEN JOHANSSON (c) replik:
          </note>
          <note>
            Herr talman! Polisen är i mångt och mycket symbolen för trygghet
            i samhället. Nu är inte det en fråga om enbart numerär. Det är
            lika mycket en fråga om organisation, som jag ser det.
          </note>
          <note>
            I mitten på 90-talet genomförde man ett närpolissystem efter
            ett mycket bra koncept. Innehållet i begreppet närpolis har dock
            ändrats under de senaste åren. Det är i dag helt utarmat.
          </note>
          <note>
            Ministern talar själv om den förebyggande verksamheten och närpolisen.
            I det ursprungliga konceptet stod det verkligen för den förebyggande
            verksamheten inom polisen.
          </note>
          <note>
            Min fråga är: När det nu blir fler poliser, innebär det också
            att man kommer att intensifiera det förebyggande arbetet och återgå
            till det ursprungliga närpoliskonceptet?
          </note>
          <note type="speaker">
            Anf. 83 Justitieminister THOMAS BODSTRÖM (s) replik:
          </note>
          <note>
            Herr talman! Ja, vi kommer att fortsätta att arbeta för att polisen
            ska arbeta förebyggande. Däremot finns det på exakt samma sätt
            som när det inrättades i mitten på 90-talet skäl att utveckla
            det.
          </note>
          <note>
            Många poliser säger att det blev för plottrigt och för många
            små enheter. Jag har ingen anledning att ifrågasätta det. Det
            är däremot viktigt att polisen är synlig, jobbar brottsförebyggande
            och nära ungdomarna.
          </note>
          <note>
            Detta är en uppfattning som finns hos polisen. Jag har också
            sagt till den nye rikspolischefen att det är en av de absolut
            viktigaste sakerna att tänka på. Det är också viktigt för framtiden
            att polisen finns i närheten av ungdomarna. Därför tycker jag
            att det är viktigt att närpolisen utvecklas.
          </note>
          <note type="speaker">
            Anf. 84 JÖRGEN JOHANSSON (c) replik:
          </note>
          <note>
            Herr talman! Det låter bra. I min hemkommun har inte eleverna
            sett en polis på många år. Kommunen betalar vaktbolag för att
            klara den allmänna ordningen eftersom staten inte klarar det.
          </note>
          <note>
            Jag hoppas att när det blir fler poliser ska de inte hamna i
            orter som Örebro och Västerås utan att det även kommer att finnas
            poliser i orter som Arboga och Nora.
          </note>
          <note type="speaker">
            Anf. 85 Justitieminister THOMAS BODSTRÖM (s) replik:
          </note>
          <note>
            Herr talman! Det ska definitivt finnas poliser i Arboga, i Nora
            och i alla delar av samhället. Därmed inte sagt att det alltid
            ska finnas en station på varje ort. Nu nämner jag inte närmast
            Arboga eller Nora. Det finns andra ställen.
          </note>
          <note>
            Det viktigaste är att polisen finns på plats när den som bäst
            behövs. Det arbetet pågår också inom polisen. Polisen ska arbeta
            under de tider när den bäst behövs. Det är minst lika viktigt.
          </note>
          <note type="speaker">
            Anf. 86 CATHARINA ELMSÄTER-SVÄRD (m) replik:
          </note>
          <note>
            Herr talman! Jag vill vända mig till justitieministern eftersom
            ett samarbete på regeringsnivå pågår med Miljöpartiet.
          </note>
          <note>
            Miljöpartiet vill nu skriva in i sitt partiprogram att även djur
            ska ha en nödvärnsrätt. Underförstått är att personer som ingriper
            när djur plågas ska kunna slippa straff. Enligt Miljöpartiet har
            man tänkt sig att det ska kunna vara till exempel när angrepp
            pågår på djur i känsliga naturmiljöer eller vid plågsam behandling
            av djur. Det brukar för dem vara till exempel en möjlighet att
            göra intrång på gårdar, släppa ut minkar eller hota farmare.
          </note>
          <note>
            Min fråga till justitieministern är: Är det någonting som även
            Socialdemokraterna tycker vore en rimlig rättsordning?
          </note>
          <note type="speaker">
            Anf. 87 Justitieminister THOMAS BODSTRÖM (s) replik:
          </note>
          <note>
            Herr talman! När vi tre partier samarbetar är det, som alla känner
            till, efter ett 121-punktsprogram. Det innebär inte att inte varje
            parti för sig får komma med olika idéer. Det visar sig också att
            vi kan samarbeta i en del andra frågor.
          </note>
          <note>
            Jag har inte på något sätt avsikt att införa en sådan ordning
            som här nämns. Det är viktigt att respektera de regler och lagar
            som finns. Det ska inte finnas möjlighet att med brottslig verksamhet
            bryta sig in på till exempel olika gårdar där man bedriver den
            typ av djurskötsel som nämns här.
          </note>
          <note type="speaker">
            Anf. 88 CATHARINA ELMSÄTER-SVÄRD (m) replik:
          </note>
          <note>
            Herr talman! Jag tänker inte använda de 30 sekunder talartid
            jag har. Jag vill bara säga: Tack, och lycka till! Stå på dig
            i det läget, justitieministern.
          </note>
          <note type="speaker">
            Anf. 89 Justitieminister THOMAS BODSTRÖM (s) replik:
          </note>
          <note>
            Herr talman! Jag behöver inte använda några sekunder alls. Tack.
          </note>
          <note type="speaker">
            Anf. 90 ULF SJÖSTEN (m):
          </note>
          <note>
            Herr talman! Debatten om rättsväsendet handlar ofta om tillkortakommanden
            i olika avseenden. Det har funnits mycket att debattera de senaste
            åren just när det gäller tillkortakommanden. Det har handlat om
            nedläggning av polisstationer, utredningarna som blir liggande
            hos polis och åklagare, spektakulära rymningar från våra förment
            säkraste kriminalvårdsanstalter och få poliser. Det är få poliser
            i Hällefors, få poliser i Bollebygd, få poliser i Tranemo och
            få poliser till och med i den stora kommunen Borås.
          </note>
          <note>
            När man borrar i alla dessa brister och tar sig in mot kärnan
            finner man en gemensam sak. Människors upplevda trygghet i vardagen
            har försämrats de senaste åren. Många känner sig inte trygga i
            närområdet.
          </note>
          <note>
            Moderaterna har länge lyft människors frihet och möjlighet att
            själva påverka sina liv som en av de viktigaste frågorna i svensk
            politik. Den friheten och möjligheten att påverka rör många samhällsområden.
            Ett viktigt område är rättsområdet, där bristen på upplevd trygghet
            begränsar och inhiberar människors möjlighet att själva påverka
            sina liv.
          </note>
          <note>
            I debatten om rättsfrågorna har resurser av naturliga skäl tagit
            stor plats. Och det är viktigt att betona att resurser och pengar
            till verksamhet är viktiga, men initiativförmåga och förändringsbenägenhet
            har också sin givna roll i debatten.
          </note>
          <note>
            Herr talman! Initiativförmåga och förändringsbenägenhet måste
            finnas i verksamheterna och hos oss politiker. Det som har slagit
            mig under de senaste åren är den brist på analys och initiativförmåga
            som den socialdemokratiska regeringen gång på gång manifesterar
            på rättsområdet.
          </note>
          <note>
            I dagens debatt ska jag uppehålla mig vid ett mycket viktigt
            område, och det är brott som begås av unga människor, det vill
            säga unga lagöverträdare under 18 år. Jag har tagit upp den här
            frågan tidigare i kammaren. Jag kan konstatera att behovet av
            att ta upp frågan fortfarande är mycket stort.
          </note>
          <note>
            Det är alltid viktigt att samhällets reaktion på brott är snabb,
            tydlig och konsekvent. Det är förmodligen aldrig viktigare än
            när brotten begås av unga människor under 18 år. En tidig repressiv
            reaktion med efterföljande rehabiliteringsinsatser kan i väldigt
            många fall förhindra fortsatt brottslig verksamhet. Det förtar
            inte vikten av att arbeta preventivt. Där är myndighetsöverskridande
            samverkan absolut nödvändig för ett framgångsrikt resultat. Det
            är viktigt att polis, sociala myndigheter, kommunens fritidssektor
            och skolan kan samverka kring ett gemensamt mål, att föra en ung
            människa mot en framtid utan kriminalitet och droger. Det är också
            viktigt att påverka människors attityder till droger och kriminalitet.
          </note>
          <note>
            Utredningar av ungdomsbrott är en process som inleds med en polisutredning
            och åklagararbete för att förbereda målet för en tingsrättsbehandling
            och slutar med arbetet i domstolen. Det är helt nödvändigt att
            alla delar av denna process fungerar för att man ska nå det uppsatta
            målet att ungdomsbrotten ska utredas med särskild skyndsamhet.
          </note>
          <note>
            Herr talman! Det räcker att en länk bryts för att förstöra möjligheten
            att uppfylla skyndsamhetskravet. Faktum är att det finns problem
            med långa handläggningstider i alla delar av rättsprocessen. Ärenden
            blir liggande, och den unge får en skev bild av samhällets inställning
            till kriminalitet.
          </note>
          <note>
            Just nu är en 16-åring misstänkt för att ha knivdödat en 14-åring
            i Stockholmstrakten. Det visar sig att den misstänkte pojken redan
            i våras var misstänkt för brott mot knivlagen och förhördes av
            polis. Därefter har ärendet uppenbarligen blivit liggande utan
            åtgärd. Vilka signaler skickar denna passivitet från rättssamhället
            till en ung människa som har passerat riskzonen för kriminalitet
            med råge? Varje dag ser man notiser i tidningarna som beskriver
            grovt våld som unga människor riktar mot andra unga människor.
          </note>
          <note>
            Herr talman! Rättssamhället misslyckas gång på gång och år efter
            år att leva upp till kravet på snabbhet här det gäller brottsutredningar
            som rör ungdomar. Rättskedjan brister, och den samverkan över
            formella myndighetsgränser som är helt nödvändig för att lyckas
            fungerar praktiskt mycket olika i olika delar av landet. De här
            problemen är som sagt var inte nya. De är förskräckande ålderstigna,
            herr talman. Det krävs politiska initiativ för att komma till
            rätta med dessa missförhållanden, och ansvarig för att ta de initiativen
            i regeringen är Thomas Bodström.
          </note>
          <note>
            Jag har som sagt var tagit upp den här frågan tidigare, och resultatet
            av den tidigare debatten har varit oerhört tunt.
          </note>
          <note type="speaker">
            Anf. 91 HILLEVI ENGSTRÖM (m):
          </note>
          <note>
            Herr talman! Våldsbrotten ökar. Våldtäkterna ökar. Antalet våldtäkter
            där offret är ett barn under 15 år ökar. Från maj till augusti
            i år anmäldes 41 sådana brott bara här i Stockholms län. Jag tänker
            uppehålla mig vid överfallsvåldtäkter utomhus. Det är brott som
            alltid har anmälts i samhället, och därför är det enkelt att följa
            brottsutvecklingen. Den beror inte på en ökad anmälningsbenägenhet.
          </note>
          <note>
            År 2000 anmäldes 94 våldtäkter mot barn under 15 år utomhus.
            År 2001 anmäldes 120 våldtäkter mot barn utomhus. År 2003 anmäldes
            153 våldtäkter mot barn under 15 år utomhus. Det är en mycket
            beklaglig utveckling som är chockande och alarmerande för de flesta
            av oss, ja, jag säger alla. De här brotten har fortsatt trots
            att justitieministern säger att regeringen har gjort den största
            satsningen på rättssamhället någonsin. Det märks i alla fall inte
            i statistiken över begångna våldsbrott.
          </note>
          <note>
            Ännu värre är det när en tolvårig skolflicka blir våldtagen mitt
            på ljusa dagen på en gång- och cykelväg i min hemkommun Sollentuna
            där människor normalt går. Alla är överens om att det innebär
            ett totalt misslyckande för rättssamhället. Oavsett om just det
            här överfallet kommer att klaras upp är skadan redan skedd. Brottsoffret
            kommer alltid att ha kvar den här fruktansvärda händelsen i minnet,
            även om min förhoppning och förväntan är att hon med rätt vård
            och stöd kan gå en ljus framtid till mötes.
          </note>
          <note>
            Det primära brottsoffret, i det här fallet den tolvåriga flickan,
            har vi all sympati för. Men det finns också sekundära brottsoffer.
            Hennes klasskamrater, familj, vänner, grannar och andra boende
            i kommunen Sollentuna och runtom i landet är chockade och upprörda.
            Det har dessutom inträffat ett ökat antal våldtäkter just i den
            här kommunen under sommaren. Det är någonting som man tidigare
            har varit förskonad ifrån.
          </note>
          <note>
            Herr talman! Som samhällsmedborgare, mamma och riksdagsledamot
            är jag väldigt oroad över den här utvecklingen. Jag märker att
            unga flickor, kvinnor och äldre damer får sin frihet starkt begränsad
            och beskuren. Man vågar inte gå ut. Man vågar inte gå själv ut
            i skogen. Man vågar inte gå på cykel- och gångvägar och genom
            tunnlar. Friheten för kvinnor är ifrågasatt, och jag märker detta
            mycket tydligt. Jag undrar varför flickors och kvinnors frihet
            ska begränsas på det här sättet, herr talman.
          </note>
          <note>
            Under de senaste tio åren har landet styrts av socialdemokrater
            med Thomas Bodström som ansvarig för rättsutvecklingen. Justitieministern
            sade tidigare i debatten att man måste gå till brottets orsaker
            och ställa sig frågan: Varför begås brott? Jag tycker att det
            är viktigt. Då är det också angeläget att vi vågar titta på förövarna
            av just överfallsvåldtäkter utomhus mot okända kvinnor. Vi måste
            veta mer om varför de här brotten begås och av vilka. Enligt Brottsförebyggande
            rådets rapport 1996 finns det en väldigt stark överrepresentation
            av invandrare som gärningsmän vid den här typen av brott. Siffran
            är så hög som 47 %. Det här framkom i den här undersökningen 1996.
            Sedan dess har mig veterligt ingenting gjorts åt den här situationen.
            Man försöker på något sätt mörklägga de problem som finns på grund
            av Socialdemokraternas misslyckande när det gäller integration
            av invandrare, arbetslöshet och den nedmonterade psykvården.
          </note>
          <note>
            Vi vet mycket om gärningsmännen och varför de begår de här brotten,
            men vi vågar inte lyfta upp det till ytan. Jag är rädd för att
            om den här utvecklingen får fortsätta och om regeringen fortsätter
            att ha skygglappar för ögonen kommer samhället att reagera med
            en ökad främlingsfientlighet, rädsla och kanske i värsta fall
            en ökad rasism. Det är ingenting som någon av oss vill ha.
          </note>
          <note>
            BRÅ skriver också i den här rapporten och det kan ju vara kul
            att säga någonting positivt att den här brottsligheten avtar när
            en person blir bättre integrerad i samhället. Men vi har en väldigt
            lång väg att gå innan så är fallet. Många personer som kommer
            till Sverige lider av trauman från tidigare upplevelser. Människor
            kommer från kriget på Balkan, och vi vet att systematiserade våldtäkter
            var en metod som man använde i det kriget.
          </note>
          <note>
            Det är viktigt att de som kommer i kontakt med invandrare tar
            till sig signaler redan på Migrationsverket om hur människor som
            har all rätt att komma till Sverige mår och vad de har för erfarenheter
            med sig i bagaget. Vi måste få bukt med de här överfallen på helt
            oskyldiga barn och kvinnor i vårt land. Det här kan inte tillåtas
            få fortsätta. Jag tycker att vi måste börja se på dem som är gärningsmän
            och inte tro att det här är ett problem som alla bär något kollektivt
            ansvar för.
          </note>
          <note type="speaker">
            Anf. 92 JOHAN PEHRSON (fp):
          </note>
          <note>
            Herr talman! Nu pratar vi återigen i riksdagen om rättsfrågor
            i det breda perspektivet. Det är i det perspektivet som vi måste
            debattera hur man får en bättre rättstrygghet och rättssäkerhet
            i vårt land. Jag är särskilt glad över att jag just nu ser så
            många socialdemokrater i salen. Förra året ville inte en enda
            socialdemokrat debattera de här frågorna, fast de är så viktiga.
            Därför är jag glad och tacksam för att ni har tagit er tid i dag.
            Det är viktigt.
          </note>
          <note>
            Jag tycker att Hillevi Engströms inlägg var mycket bra. Det är
            naturligtvis så att många känner att tryggheten, friheten och
            livschanserna i Sverige har minskat till följd av en ganska betydande
            brottslighet. På detta problem finns det inga enkla lösningar.
            Vi ska möta krav på både integritet och humanitet och samtidigt
            skydda samhället. Vi ska ha både rättstrygghet och rättssäkerhet.
            Detta rymmer mycket svåra målkonflikter.
          </note>
          <note>
            De här frågorna är som en strömförande skena för oss som jobbar
            med detta, men vi måste våga ta i den, för om vi inte tar itu
            med de här svåra målkonflikterna kommer ingenting att bli bättre.
            Jag känner att Hillevi Engström med stor behållning skulle kunna
            läsa Folkpartiet liberalernas motion om våld mot kvinnor och om
            utsatta kvinnors livssituation. Vi försöker där ta upp detta,
            och jag vill påstå att det inte alltid är fråga om några enkla
            lösningar. Vi balanserar detta, men vi är konsekventa och försöker
            hela tiden ställa oss på brottsoffrets och de framtida brottsoffrens
            sida.
          </note>
          <note>
            Om vi inte lutar något mer åt att skydda de människor som har
            utsatts för eller riskerar att utsättas för brott, innebär det
            att man låter människor fortsätta att terrorisera, hota och begå
            våldshandlingar. Detta är mycket svårt, och lösningarna ligger
            inte alls bara inom det som vi jobbar med i justitieutskottet,
            om polis, domstolar och fängelser. Det handlar mycket mer om vad
            vi har för samhälle. Det gäller inte minst jämställdhetsfrågor
            när vi pratar om mäns våld mot kvinnor. Det handlar om att vi
            tidigt ska lära unga människor att visa respekt för varandra.
          </note>
          <note>
            Det gäller att upprätta jämställdhetsplaner i förskolan och att
            se till att det inte är okej att kalla någon för hora i skolan.
            Vi ska inte ha ett sådant språk utan ska ha respekt för varandra.
            Unga män ska visa respekt för kvinnor.
          </note>
          <note>
            Jag går nu snabbt över till att prata om polisen, som är ett
            populärt ämne. Vi har haft ett replikskifte med justitieministern
            om detta. Jag befann mig i fredags bland cannabis och hembränt
            tillsammans med närpolisen i Hällefors. Något som är väldigt bra
            med en lokalt förankrad polis är att den känner till buset och
            vilka brott som begås. Det är därför viktigt att ha fasta poliser
            även i mindre kommuner, men tyvärr kan vi se att alltfler kommuner
            inte har en egen polis utan verksamheten centraliseras.
          </note>
          <note>
            Man kan känna en viss oro över att den nuvarande generaldirektören
            på Domstolsverket, som har lagt ned många tingsrätter, kommer
            att fortsätta med att stänga flera polisstationer i Sverige. Risken
            är den att kunskapen, motivationen och förmågan att bekämpa brott
            lokalt kommer att minska, och det kommer människor på mindre orter
            att förlora på.
          </note>
          <note>
            Det pratas ibland som om det inte spelar någon roll ifall man
            har en polisstation eller inte. Jag var för några dagar sedan
            i Skellefteå, där vi debatterade nedläggning av polisstationen
            i Bureå. Det var väldigt bra, för många människor där var väldigt
            ärliga, till exempel ansvarig polis, som sade: Vi stänger polisstationen
            därför att det inte finns några pengar. Jag måste välja mellan
            att avskeda poliser och viktig civilanställd personal och att
            stänga den här polisstationen. Då väljer man att stänga polisstationen,
            i en tid när bureåborna tycker att skadegörelsen ökar och att
            ungdomarna har börjat begå fler brott, buskörningar och annat.
            Polisen har försvunnit, och tryggheten har minskat. Det är väldigt
            tydligt att det inte är fråga om något nytt polisarbete, utan
            det saknas pengar på polisens konto. Då kan man inte betala hyran,
            och man måste säga upp kontraktet.
          </note>
          <note>
            Det talas mycket om vardagsbrott. För ytterligare ett par veckor
            sedan var jag i Mjölby. Jag är ibland i riksdagen, herr talman,
            men till och från försöker jag resa en del för att se hur det
            ser ut i vårt vackra land. I Mjölby har man hälften så många poliser
            som man hade för ett antal år sedan. En ganska uppgiven polisman
            berättade för mig att han för några år sedan åkte ut och gjorde
            tre, fyra brottsplatsundersökningar i veckan. Nu åker han ut en
            gång vartannat år för att reda upp skadegörelse och inbrott och
            andra brott som har begåtts. I en situation där det saknas poliser
            i Mjölby minskar tryggheten. Man har löst detta med en storsatsning
            i två dagar mot vardagsbrott i Östergötland, alltså en storsatsning
            i två dagar. Men vad gör man de andra dagarna?
          </note>
          <note>
            Det är viktigt att prioritera polisen. Det finns många lokalt
            förankrade poliser i Sverige. Den centralisering som vi kan se
            är inte bara av godo. Om man ser poliser på gatan kan det förebygga
            brott som annars riskerar att bli begångna, vilket skadar människors
            livschanser och trygghet.
          </note>
          <note type="speaker">
            Anf. 93 GÖRAN NORLANDER (s):
          </note>
          <note>
            Herr talman! För ett antal år sedan antog polisen ett mål om
            att utföra 1,2 miljoner alkotest per år i trafiken. Man har aldrig
            nått det målet. Det har blivit bättre, men det är inte bra.
          </note>
          <note>
            Rattfylleriet är ett av de största problem som vi har på trafiksäkerhetens
            område. Varje år dödas ca 150 personer därför att några kör onyktra.
            Dessutom skadas ett tusental personer i rattfylleriolyckor. Nu
            ökar rattfylleriet. Inte minst verkar ungdomar ha en tillåtande
            attityd till att köra bil efter det att man har druckit. Polisens
            kontroller med utandningsprov är så länge som alkolås inte blivit
            obligatoriska det effektivaste sättet att upptäcka och få bort
            berusade ur trafiken.
          </note>
          <note>
            Vägverket anser att polisen utför alltför få kontroller. Polisen
            måste naturligtvis prioritera sina resurser på ett effektivt och
            bra sätt, men jag tror att man mycket enkelt skulle kunna utföra
            ett betydligt större antal test utan att det krävs mer resurser.
          </note>
          <note>
            Herr talman! Jag har en dröm, och det är att varje patrull på
            varje skift ska utföra minst ett alkotest. Det tar bara några
            minuter, och jag är helt övertygad om att man har tid att utföra
            detta. Jag tror också att det skulle få en mycket stor preventiv
            verkan om man som bilförare upptäcker att det görs alkotest väldigt
            ofta.
          </note>
          <note>
            Med andra ord: En mycket blygsam insats från polisen skulle ge
            mycket stora trafiksäkerhetseffekter.
          </note>
          <note type="speaker">
            Anf. 94 JOHAN PEHRSON (fp) replik:
          </note>
          <note>
            Herr talman! Jag kan dela Göran Norlanders starka engagemang
            när det gäller problemen med rattfylleriet. Jag är dock oroad
            över att Göran Norlander fäster så stor tilltro till polisens
            konstiga målsättning att man ska mäta kvalitet i hur många utandningar
            som har gjorts i ett visst blåsrör. Det där kan faktiskt missbrukas.
          </note>
          <note>
            Jag fick i går av en polis som också är polisforskare höra talas
            om hur poliser lägger upp alkometrar på rad, går förbi med radion
            och sänder. Då kortsluts de, och det registreras en mätning trots
            att ingen har blåst. Kör man i 70 kilometer i timmen och håller
            ut mätaren genom fönstret registreras också en mätning.
          </note>
          <note>
            Sedan slängs de vita rören. Jag vet inte om detta är sant, men
            tänk om det är sant. Det var en polis och polisforskare som sade
            detta till mig. Det hänger naturligtvis ihop med denna riksdags
            konstiga mål om nollvisionen och dess totala oförmåga att möta
            detta med verklig politisk handling. Där känner jag mig lite oroad.
            Jag vill också ha få trafikdöda, men polisens mål ska vara att
            minska antalet döda i trafiken. Antalet blås är en dålig värdemätare.
          </note>
          <note type="speaker">
            Anf. 95 GÖRAN NORLANDER (s) replik:
          </note>
          <note>
            Herr talman! Det är spekulationer. Det som Johan Pehrson säger
            här kan jag inte uttala mig om. Det har jag ingen som helst kunskap
            om, huruvida polisen utför sitt arbete riktigt eller inte. Jag
            personligen har stor tilltro till polisens arbete, tror och är
            övertygad om att man utför ett gott arbete.
          </note>
          <note>
            När det gäller antalet alkotest skulle det vara väldigt enkelt
            för en patrull att stanna till på en busshållplats eller parkeringsficka
            en gång per skift och göra ett test. Som förare skulle jag upptäcka
            att det utförs test väldigt ofta. Därigenom skulle man kunna minska
            antalet onyktra i trafiken.
          </note>
          <note type="speaker">
            Anf. 96 JOHAN PEHRSON (fp) replik:
          </note>
          <note>
            Herr talman! Absolut. Jag tycker att man ska ha med sig alkoholmätaren
            och använda den så ofta man kan. Men det ska blåsas i den. Den
            ska inte användas på ett dåligt sätt, som jag nyss gav exempel
            på. Det var en polis, en forskare i polisarbete, som presenterade
            det som exempel. Om man står en tisdag på en stor motorväg och
            tar ett antal blås kan man gå upp i tusen blås utan att det betyder
            att man gör något vidare arbete för trafiksäkerheten. Om man däremot
            en lördagskväll står på en av skogsvägarna, kanske hemma där du
            bor, Göran Norlander, kanske det blir två blås och man får fast
            en som kör rattfull.
          </note>
          <note type="speaker">
            Anf. 97 GÖRAN NORLANDER (s) replik:
          </note>
          <note>
            Herr talman! Det är precis som Johan Pehrson säger. Man står
            på en plats och tar ett antal blås per gång. Det är det jag tycker
            man ska komma ifrån. Om man gjorde testen oftare skulle de få
            en större preventiv verkan.
          </note>
          <note type="speaker">
            Anf. 98 JAN ERTSBORN (fp):
          </note>
          <note>
            Herr talman! Låt mig inleda med några ord beträffande domstolsväsendet,
            som en hel del har diskuterat här tidigare. Vi vet, inte bara
            genom Domstolsverkets skrivelse till regeringen utan genom människor
            vi träffar, advokater, domare och så vidare, att måltillströmningen
            ökar och har ökat konstant i flera år i domstolarna. Regeringen
            har tagit fasta på det. Man stärker nu ekonomin, vilket naturligtvis
            är mycket glädjande, även om inte förstärkningen är så stor som
            det skulle behövas om vi ska utgå från vad Domstolsverket säger.
            För vår del, i Folkpartiet liberalerna, lägger vi på ytterligare
            ett antal miljoner till domstolarna för att försöka komma i balans
            med den ökande måltillströmningen.
          </note>
          <note>
            En sak gör mig bekymrad i det här sammanhanget. Det är att medan
            måltillströmningen, balansen, ökar i domstolarna håller man på
            med en stor omflyttning av framför allt tingsrätter med nedläggningar,
            flyttningar och sammanslagningar. Jag delar justitieministerns
            uppfattning. Jag tror inte att det finns några besparingar. Jag
            tror tvärtom att det här är kostnader. Det är korta kostnader
            för flyttningen, högre lokalkostnader och investeringar i nya
            inventarier och så vidare. Det tar dessutom våldsamt mycket tid
            i anspråk för personalen inom domstolarna, vilket gör det ännu
            mer bekymmersamt med måltillströmningen. Jag hade hoppats på att
            vi någon dag skulle ha fått besked från regeringen att man kunde
            göra åtminstone tillfälligt stopp på sammanslagningarna och försöka
            ta ett större grepp. Så tycks det tyvärr inte bli.
          </note>
          <note>
            Anledningen till att jag anmälde mig till den här debatten var
            dock inte domstolarna utan en sak som i förhållande till vad som
            har debatterats här de senaste timmarna kan upplevas som ganska
            udda. Den är ändå väsentlig för väldigt många, nämligen organisationen
            av våra hyresnämnder och arrendenämnderna som hör ihop med hyresnämnderna.
          </note>
          <note>
            Vi har i dag tolv hyresnämnder i Sverige. Regeringen vill nu
            att vi ska få åtta i fortsättningen. Tre av dem ligger i Stockholm,
            Göteborg och Malmö. Resten ska täcka övriga landet. Det blir alltså
            fem kvar för övriga Sverige. Det är jättelika områden.
          </note>
          <note>
            Hyresnämnderna är i dag förvaltningsmyndigheter och icke domstolar.
            Den frågan har Domstolsverket utrett, och man kom fram till att
            man borde integrera hyresnämnderna i tingsrätterna, förhoppningsvis
            då i fastighetsdomstolarna som ju finns i varje län. Men så blev
            det inte. Orsaken var sannolikt remissutlåtandena från Hyresgästföreningen,
            Riksbyggen och andra organisationer på hyresmarknaden. I stället
            gör man ett slags mellanting, för in hyresnämnderna administrativt
            i vissa tingsrätter och gör lagmannen till chef, vilket kommer
            att göra att man måste återkomma med en del lagändringar för att
            klara till exempel instansordningen.
          </note>
          <note>
            Det är ett halvhjärtat förslag som man lägger beträffande organisationen.
            Det är dessutom skrämmande, tycker jag, när det gäller storleken.
            Det blir alltså väldigt långa avstånd. Det är redan långa avstånd
            i dag för hyresrådet i Örebro att åka till Hagfors, men det blir
            betydligt längre för hyresrådet i Göteborg att åka till Hagfors
            för att handlägga ärenden om en lokal eller en bostadslägenhet.
            Förutom långa avstånd som kommer att dra kostnader för organisationen
            tappar man ju lokalkännedomen, någonting som vi känner väl igen
            från debatten om tingsrätterna.
          </note>
          <note>
            Min förhoppning, herr talman, är att jag på detta sätt fick den
            här frågan väckt och att ledamöterna i justitieutskottet ska ta
            sig en rejäl funderare på om inte frågan om hyresnämnderna och
            arrendenämnderna bör skickas tillbaka till Justitiedepartementet
            och arbetas igenom än en gång.
          </note>
          <note type="speaker">
            Anf. 99 JOHAN PEHRSON (fp) replik:
          </note>
          <note>
            Herr talman! Jag vill bara protestera lite. Jag vet att Hyresgästföreningen
            i Örebro län är mycket oroad över den här utvecklingen. Man känner
            att möjligheten att påverka tvisterna när det gäller människors
            sociala rättigheter, inte minst, i fråga om hyreskontrakt och
            så vidare minskar. Det är allvarligt. Jag tycker att människor
            i Örebro län har en rättighet och ska ha en möjlighet att få sina
            ärenden med en trilskande jobbig hyresvärd prövade nära sig, till
            exempel i Örebro tingsrätt.
          </note>
          <note type="speaker">
            Anf. 100 JAN ERTSBORN (fp) replik:
          </note>
          <note>
            Herr talman! Till mig har inkommit uppgifter inte bara från Örebro
            när det gäller den här frågan utan även från Växjö, Gävle och
            Luleå, som är de orter som kommer att mista hyresnämnderna om
            det här förslaget går igenom. Bakgrunden är naturligtvis mycket
            enkel. Förhandlingar hålls nästan alltid på den plats där lokalen
            eller lägenheten i fråga finns. Av den anledningen behöver man
            närheten, och av den anledningen protesterar fastighetsägarföreningar,
            hyresgästföreningar och andra som arbetar på hyresmarknaden.
          </note>
          <note type="speaker">
            Anf. 101 YILMAZ KERIMO (s):
          </note>
          <note>
            Herr talman! Det övergripande målet för rättsväsendet är att
            garantera den enskildes rättstrygghet och rättssäkerhet. Målet
            med kriminalpolitiken är att minska brottsligheten och öka människors
            trygghet.
          </note>
          <note>
            Det individualpreventiva syftet med straff handlar om att utforma
            påföljderna och straffen på ett sådant sätt att den som begått
            brottet motiveras att inte göra om det. Här kommer kriminalvårdsaspekten
            in. Straffet ska inte bara vara ett straff, utan det ska också
            vara en ny chans i livet.
          </note>
          <note>
            Kriminalpolitiken ska avse åtgärder inom alla samhällsområden
            under förutsättning att de är relevanta för att förebygga brott,
            reagera mot brott eller lindra skadeverkningar av brott. Skolpolitiken,
            familjepolitiken och socialpolitiken blir då viktiga pusselbitar
            i det kriminalpolitiska arbetet.
          </note>
          <note>
            Herr talman! Kriminalpolitiken måste bygga på kunskap. All kriminologisk
            kunskap visar att just strängare straff har liten effekt på brottsligheten.
            För att kunna förebygga och bekämpa brottsligheten krävs kunskap
            om den och om de effekter som olika åtgärder kan leda till.
          </note>
          <note>
            Kriminalpolitiska beslut måste bygga på denna kunskap. Åtgärder
            för att förebygga återfall i brott måste prioriteras. Kriminalvårdens
            insatser ska redan från början utformas på så sätt att den som
            är intagen på anstalt förbereds för en tillvaro utanför anstalten.
            Alla tillfällen att utveckla den intagnes kompetens vad gäller
            såväl arbete och kompetens som förmågan att socialt anpassa sig
            måste tas till vara. På så sätt utvecklas också det personliga
            ansvaret.
          </note>
          <note>
            Programverksamheten är därför ett viktigt medel för att intagna
            ska få stöd och behandling för bland annat drogmissbruk och psykiska
            störningar. För att de intagna ska kunna återanpassas till ett
            liv utan kriminalitet är det angeläget att sociala kontakter med
            familj och vänner kan upprätthållas. Barn till intagna föräldrar
            måste också få tillfälle att träffa sina föräldrar.
          </note>
          <note>
            Herr talman! En kriminalvård där det brottsförebyggande arbetet
            sätts i centrum förutsätter bra och effektiva frigivningsförberedelser.
            Sådana förberedelser är särskilt viktiga för dem som suttit lång
            tid på anstalt. Det är angeläget att samarbetet mellan kriminalvården
            och andra myndigheter utvecklas för att intagna ska vara bättre
            förberedda inför en frigivning.
          </note>
          <note>
            Ett övergripande mål för rättsväsendet och därmed också för kriminalvården
            är att tillgodose den enskildes rättssäkerhet och rättstrygghet.
            Kriminalvården ska upprätthålla en human människosyn, god omvårdnad
            och ett aktivt påverkansarbete. Respekt för den enskildes integritet
            och säkerhet ska iakttas. Verksamheten ska inriktas på att motverka
            återfall i brott.
          </note>
          <note>
            De barn och ungdomar som gör sig skyldiga till brott tillhör
            också ofta den grupp som har störst behov av stöd och hjälp.
          </note>
          <note>
            Familjen är viktig, men vi har olika förutsättningar här i livet.
            Vi föds i olika förhållanden, ibland i splittrade familjer, ibland
            i familjer som har missbruksproblem. Vi måste därför driva en
            välfärdspolitik som gör att vi stärker de barn och ungdomar som
            har en särskilt utsatt situation. Det är det sammanhållna perspektivet
            som man inte får glömma bort i den kriminalvårdpolitiska debatten.
          </note>
          <note>
            Kriminalpolitik är en del av välfärdspolitiken. Både välfärdspolitik
            i form av åtgärder för att öka den sociala tryggheten och kriminalpolitiska
            åtgärder med respekt för den enskildes integritet och säkerhet
            måste gå hand i hand om vi ska vara framgångsrika i vår brottsbekämpning.
          </note>
          <note>
            Kriminalvården måste bygga på en helhetssyn. Det går inte att
            enbart med polisresurser, straff och krav på hårdare tag bekämpa
            brottsligheten. Ingen föds kriminell. Något måste ha gått snett
            i livet som ledde till att man hamnat i den det kriminella banan.
            Just därför måste vi också angripa orsakerna till brotten.
          </note>
          <note>
            Den kriminalpolitik som jag har beskrivit rymmer stora möjligheter
            att påverka utvecklingen. En realistisk kriminalpolitik, byggd
            på grundprinciperna om helhetssyn, kunskap och humanism har alla
            förutsättningar att leda till ett tryggare Sverige.
          </note>
          <note type="speaker">
            Anf. 102 JEPPE JOHNSSON (m) replik:
          </note>
          <note>
            Herr talman! Jag och Yilmaz Kerimo har många gånger debatterat
            kriminalvård. Yilmaz säger att straffet har en uppgift för att
            man inte ska begå brott i framtiden. Han säger också att strängare
            straff inte har någon effekt. Men det har ändå den effekten att
            de kriminella gör färre brott när de sitter inne. Jag säger inte
            att de inte begår brott från fängelset. Det vet vi mycket väl
            att de gör. För några timmar sedan har man slagit sönder en avdelning
            på Mariefredsanstalten igen.
          </note>
          <note>
            Så till en helt annan sak.
          </note>
          <note>
            Strängare straff ger ingen effekt. Men hur är det med inga straff,
            Yilmaz Kerimo? Det finns några brott som jag vill nämna. Jag ska
            inte hålla mig till de allra grövsta, utan jag ska hålla mig till
            de så kallade snyltningsbrotten. Det kan vara att åka taxi utan
            att betala, att bo på hotell utan att betala, att äta på restaurang
            utan att betala. Anser Yilmaz att detta ska betraktas som kriminellt?
          </note>
          <note type="speaker">
            Anf. 103 YILMAZ KERIMO (s) replik:
          </note>
          <note>
            Herr talman! Jag förstår inte riktigt Jeppes fråga. Men, som
            jag sade i mitt anförande: Hårdare straff hjälper inte. Det är
            inte det som är lösningen. Vi måste se helheten i brottsbekämpningen.
            Vi måste jobba förebyggande i tidig ålder.
          </note>
          <note>
            Om vi jämför Sverige med USA eller Turkiet, som jag kommer ifrån,
            där man har mycket mycket hårdare straff ser vi att brottsligheten
            är sju gånger större där än i Sverige.
          </note>
          <note>
            Vi måste jobba förebyggande. De sociala aspekterna är jätteviktiga.
            Familjen måste jobba förebyggande i tidig ålder så att ungdomarna
            inte hamnar i brottslighet. De som har begått brott ska självklart
            sitta inne så att man skyddar samhället.
          </note>
          <note type="speaker">
            Anf. 104 JEPPE JOHNSSON (m) replik:
          </note>
          <note>
            Herr talman! Jag menar kanske inte att man ska sitta inne om
            man inte betalar på restaurang, men jag tycker att man ska få
            någon påföljd. I det Sverige där Socialdemokraterna haft makten
            och skött kriminalpolitiken i tio år kostar det ingenting att
            snylta på en restaurang eftersom åklagarna i stort sett är ålagda
            att inte åtala. Kostnaderna för samhället i processkostnader är
            för stora. De är större än de pengar man kan få in.
          </note>
          <note>
            Anser Yilmaz att det ska vara någon påföljd för de här brotten?
          </note>
          <note type="speaker">
            Anf. 105 YILMAZ KERIMO (s) replik:
          </note>
          <note>
            Herr talman! Självklart, om det finns en anmälan. Om restaurangägaren
            anmäler gärningsmannen och om det är ett brott ska det självklart
            vara en påföljd.
          </note>
          <note type="speaker">
            Anf. 106 JOHAN PEHRSON (fp) replik:
          </note>
          <note>
            Herr talman! Det hjälper inte med längre straff, säger Yilmaz
            Kerimo. Yilmaz Kerimo har ju själv, tillsammans med den socialdemokratiska
            avdelningen på Justitiedepartementet, medverkat till att vi har
            skärpt straffen på en rad områden. Tycker Yilmaz Kerimo att det
            är dåligt att vi har gjort det, eller tycker han att det är bra?
          </note>
          <note>
            Jag hävdar att det generellt sett inte hjälper med längre straff,
            om vi höjer alla straff med det dubbla eller så, men för vissa
            brottstyper är det tvunget att skärpa straffskalan. Man kanske
            skulle få använda tvångsmedel och liknande, som till exempel när
            det gäller att bekämpa klottret som förstör våra städer och andra
            miljöer och förfular och bidrar till ytterligare kriminalitet.
          </note>
          <note>
            Det var min ena fråga.
          </note>
          <note>
            Så till min andra fråga. Vi vet att förutom påverkan av sociala
            betingelser finns det människor som faktiskt har olyckan att födas
            med ett neuropsykiatriskt funktionshinder. För inte så länge sedan
            träffade jag en förening för föräldrar som har barn med detta
            funktionshinder. Det handlar om ADHD, DAMP och så vidare. De är
            oroade över att det görs så lite inom kriminalvården för dessa.
            Vill Yilmaz att det ska göras mer?
          </note>
          <note type="speaker">
            Anf. 107 YILMAZ KERIMO (s) replik:
          </note>
          <note>
            Herr talman! Brotten har blivit grövre. Därför har det blivit
            längre straff i hela systemet. Jag tycker att de skalor vi har
            är bra. Det ska självklart vara straff utifrån de brott som begås.
          </note>
          <note>
            Att bara låsa in dem utan att rehabilitera dem eller hjälpa dem
            och påverka dem inne på anstalterna tycker jag inte är någon lösning.
          </note>
          <note>
            Det hjälper inte att bara låsa in dem längre och längre tid utan
            program eller påverkansarbete.
          </note>
          <note>
            På Johan Pehrsons andra fråga vill jag svara: Ingen föds kriminell.
            Något måste ha gått snett i livet som har gjort att man hamnat
            i det kriminella livet. Därför tycker jag att vi ska jobba mycket
            förebyggande.
          </note>
          <note type="speaker">
            Anf. 108 JOHAN PEHRSON (fp) replik:
          </note>
          <note>
            Herr talman! Steve Eriksson på kriminalvårdsmyndigheten i Örebro
            har kartlagt hur det ser ut på ett antal av våra anstalter när
            det gäller de neuropsykiatriska funktionshindren. Han kan visa
            att det är väldigt många. Den stora majoriteten hamnar naturligtvis
            inte i kriminalitet. Men det är jobbigt med detta funktionshinder,
            och de som hamnar i kriminalitet måste ju få hjälp.
          </note>
          <note>
            I dag vet vi att det ges väldigt lite hjälp. I ditt Sverige,
            Yilmaz Kerimo, låser man in människor, och de får ingen hjälp
            trots att de har detta funktionshinder. Tycker du att det är bra
            att det är så som det är i dag och som det har varit de senaste
            tio åren?
          </note>
          <note type="speaker">
            Anf. 109 YILMAZ KERIMO (s) replik:
          </note>
          <note>
            Herr talman! När dessa människor har begått brott är det inte
            kriminalvårdens problem att ta hand om dem. Det är en psykisk
            störning eller något annat. Det är då landstingen eller någon
            annan instans som måste ta hand om dem.
          </note>
          <note>
            Kriminalvården kommer in just när de har begått brott. Det är
            kriminalvården vi debatterar just nu. De sociala aspekterna är
            viktiga innan de begår brott.
          </note>
          <note type="speaker">
            Anf. 110 KERSTIN ANDERSSON (s):
          </note>
          <note>
            Herr talman! Det är måndag morgon, och massmediernas svarta rubriker
            slår emot mig: Våldsam helg på Trossö. En våg av våldsbrott i
            helgen.
          </note>
          <note>
            Återigen konfronteras jag med våld och misshandel som sker i
            min kommun. Det mest oroväckande är att massmediernas rubriker
            efter en helg ser likadana ut var vi än befinner oss i landet.
          </note>
          <note>
            Ofta är det unga människor som är inblandade. De begår brotten,
            och de är offer för våldet. Att motverka denna utveckling är allas
            vårt ansvar. Varje debatt om hur vi kan arbeta brottsförebyggande
            för att förhindra att unga människor hamnar i kriminalitet är
            en viktig debatt. Varje debatt om att samhället måste agera tydligt
            och snabbt mot ungdomsbrottsligheten är en särskilt viktig debatt.
          </note>
          <note>
            Det har hänt mycket under senare år när det gäller unga lagöverträdare.
            Men mycket är inte nog! Ingenting är någonsin så bra att det inte
            kan göras bättre. Därför är det nödvändigt att vi fokuserar både
            på brottet och på brottets orsaker.
          </note>
          <note>
            Just nu pågår en omfattande översyn av det allmännas ingripande
            vid ungdomsbrott. Uppdraget är en direkt uppföljning och vidareutveckling
            av 1999 års påföljdsreform som införde ungdomstjänst som en tilläggspåföljd
            då rätten anser att vård inom socialtjänsten inte är tillräckligt.
            Som vi hört av justitieministern i dag kommer utredaren att lägga
            fram sitt förslag inom de närmaste veckorna.
          </note>
          <note>
            Vi socialdemokrater är mycket tydliga med att de vägar som ger
            ungdomar hjälp tillbaka till ett icke-kriminellt liv måste utvecklas.
            Därför, herr talman, är vi glada över att sådant arbete pågår
            runtom i vårt land. Det är glädjande och oerhört spännande att
            följa det utvecklingsarbete som pågår inom socialtjänstens ungdomsgrupp
            i Tyresö sedan 2003, ett arbete som sker i samarbete med Länsstyrelsen
            i Stockholms län och kriminologiska institutionen vid Stockholms
            universitet.
          </note>
          <note>
            Vad är det då som har gjorts och görs i Tyresö för att sätta
            gränser för våra unga lagöverträdare, gränser som reparerar och
            ger trygghet på ett strukturerat och metodiskt sätt?
          </note>
          <note>
            I februari tog man ett fullt utvecklat ungdomstjänstprogram i
            bruk. Det består av tre olika delar. Man har en aktiv referensgrupp
            med polis, åklagare, domare, forskare, ledande politiker och socialarbetare
            som regelbundet träffas för att utbyta erfarenheter och följa
            ungdomstjänstprogrammets utveckling och resultat. Ungdomstjänsten
            innehåller sedan de andra två delarna, som riktar sig direkt mot
            den unge.
          </note>
          <note>
            Den ena delen är oavlönat arbete på en anvisad arbetsplats med
            en ansvarig arbetsledare. Fokus ligger på att arbetet ska beröra.
            Genom möte med andra människors livsstilar skapas en ökad förståelse
            hos den unge. Därför engageras frivilligorganisationer vars arbete
            i samhället berör, exempelvis Frälsningsarméns arbete bland hemlösa.
          </note>
          <note>
            Den andra delen i ungdomstjänsten innehåller ett obligatoriskt
            påverkansprogram där fokus ligger på det kriminella beteendet.
            Föräldrarna involveras i programmet, och ur den unges nätverk
            rekryteras en mentor som följer den unge genom hela programmet.
            I många fall har den unges pappa blivit utsedd till mentor. Vi
            talar ju ofta om unga lagöverträdare som är pojkar, och detta
            har då varit mycket bra. På det här sättet har man stärkt föräldraauktoriteten,
            och föräldrarna har fått insyn i den unges liv. De kan också se
            till att överenskommelser hålls och tider följs och hela tiden
            vara ett stöd.
          </note>
          <note>
            Påverkansprogrammet i sig är uppbyggt av sju samtal med fokus
            på brott, våld samt droger och alkohol. Två samtal handlar om
            att göra nätverkskartor dels en aktuell, var jag befinner mig
            i dag, dels en framtidskarta, vart jag vill komma i framtiden,
            det vill säga bort från ett kriminellt liv.
          </note>
          <note>
            Leder då det man gör i Tyresö framåt för den unge? Ja, efter
            att jag tagit del av det arbete som gjort hitintills är mitt svar
            ja. Frågan kan också ställas till Ersta-Sköndals högskola, som
            följer upp arbetet.
          </note>
          <note>
            Nu går man vidare i Tyresö. Just nu håller man på att arbeta
            fram ett stödprogram för unga brottsoffer med fokus på våra unga
            lagöverträdare och våra unga brottsoffer eller bådeoch, eftersom
            det är vetenskapligt belagt att det finns en koppling mellan egen
            brottslighet och egen utsatthet.
          </note>
          <note>
            Herr talman! Det kan inte nog understrykas hur viktigt det är
            med tidiga insatser för våra barn och ungdomar. Men det finns
            inga enkla lösningar. Det behövs insatser av olika slag. Det behövs
            engagerade medmänniskor. Det behövs möte mellan ungdomar och vuxna
            i en dialog. Och dialog är mycket mer än bara ett samtal där ord
            möts. Det är blickar, hållning, gester, tonfall och minspel som
            avgör om vi över huvud taget möter den unge i ett samtal.
          </note>
          <note>
            Det är vår förhoppning att vi snart får se förslaget från utredaren.
            Jag hoppas att man har tagit till sig erfarenheterna från Tyresö
            och att utredningen visar på nya vägar att gå, men också att utredaren
            överväger frågan om att göra ungdomstjänst till en egen påföljd.
          </note>
          <note>
            När det gäller att återföra ungdomar från ett kriminellt liv
            behövs beröring och påverkan. Det är viktigt att vi aldrig någonsin
            ger upp hoppet om att detta är möjligt. Det är ett ansvar vi har
            mot våra barn och ungdomar.
          </note>
          <note type="speaker">
            Anf. 111 JOHAN PEHRSON (fp) replik:
          </note>
          <note>
            Herr talman! Jag kan instämma i mycket av det Kerstin Andersson
            säger. Jag är också glad för det engagemang du visar i den här
            frågan och att du vill dela med dig av detta till oss i denna
            debatt om hur vi ska få färre brott i Sverige och ett tryggare
            Sverige. Det är bra.
          </note>
          <note>
            Du visar själv att debatten är viktig, och därför är det bra
            att du och kolleger till dig från Socialdemokraterna är här i
            kammaren i dag. Det var nämligen ingen här förra året. Men nu
            tar vi nya tag och lär av misstagen.
          </note>
          <note>
            Ungdomstjänst tar Kerstin Andersson upp. Problemet är ju att
            detta bara finns i hälften av Sveriges kommuner i dag. Det är
            en enorm rättsosäkerhet. Begår man brott i en kommun eller i en
            annan kommun spelar det roll för vilken påföljd man får. Det är
            oacceptabelt, hävdar jag, i en rättsstat.
          </note>
          <note>
            Jag hoppas också att vi kommer vidare med ungdomstjänsten i den
            utredning som nu finns. Detta måste finnas i varje kommun. Man
            behöver kanske inte ha den själv, men man kan dela med en annan
            kommun.
          </note>
          <note type="speaker">
            Anf. 112 KERSTIN ANDERSSON (s) replik:
          </note>
          <note>
            Herr talman! Det är riktigt som du säger, Johan Pehrson. Det
            beklagliga är ju att ungdomstjänsten inte finns i alla kommuner.
            Det kommer dock sakta men säkert. Jag hoppas också att man tar
            till sig av de goda exemplen, som det jag just visat med Tyresö.
          </note>
          <note>
            Sedan vet vi att det också ligger i utredarens uppdrag att se
            på hur vi kan tydliggöra ansvaret för socialtjänsten och hur vi
            kan gå vidare med åtgärderna.
          </note>
          <note type="speaker">
            Anf. 113 JOHAN PEHRSON (fp) replik:
          </note>
          <note>
            Herr talman! Det är också viktigt att vi ingriper tidigt, för
            annars kommer det inte att räcka med någon ungdomstjänst. Då kommer
            vi att fylla de ungdomsfängelser som var tänkta för några stycken
            ungdomar. I dag är de överfulla av ungdomar som är mycket skadade
            efter en fruktansvärd uppväxt men som också har skadat andra,
            inte att förglömma.
          </note>
          <note>
            Våldsam helg, nämnde Kerstin Andersson. Kan Kerstin Andersson
            tänka sig att man har särskilda insatser på helger så att ungdomar
            i problemmiljöer som har begått brott plockas bort över helgen
            och då hamnar i någon form av ungdomstjänst i stället för att
            vara på stan, slå sönder och använda narkotika?
          </note>
          <note type="speaker">
            Anf. 114 KERSTIN ANDERSSON (s) replik:
          </note>
          <note>
            Herr talman! Nej, Johan Pehrson, den diskussionen vill jag inte
            ta här och nu. Jag förstår vad du är ute efter. Jag och mitt parti
            är dock av den uppfattningen att det i dag finns ett så stort
            engagemang bland socialtjänst, föräldrar på stan, polis och så
            vidare att man ska kunna klara av detta på plats. Sedan är det
            upp till myndigheterna och de människor som finns ute på våra
            gator och torg att se till att dessa ungdomar inte finns i gängbildningar.
          </note>
          <note>
            Där har Göteborg gått före. Där jobbar man i dag med ett projekt
            som heter Ung och trygg, och de är suveräna på att bryta upp gängbildningar.
          </note>
          <note>
            Näringsliv och energi
          </note>
          <note type="speaker">
            Anf. 115 MARIA LARSSON (kd):
          </note>
          <note>
            Herr talman! I dag har vi fått en snabbt inknuffad kärnkraftsdebatt
            i stället för den aktuella debatt som vi kristdemokrater hade
            begärt. Vi tycker nämligen att frågan om kärnkraftens vara eller
            inte vara är så viktig i Sverige att den hade förtjänat en egen
            debatt. Framför allt är den alltför viktig för att tigas ihjäl.
          </note>
          <note>
            Det är en viktig fråga för trovärdigheten när det gäller svensk
            klimatpolitik. Miljömålen vad gäller koldioxidutsläppen blir svåra
            att klara, för att inte säga omöjliga, om vi stänger Barsebäck
            2. Det är som om jag skulle slänga ut väl fungerande elelement
            från villan för att i stället installera en oljepanna. Den håller
            värmen, oljan är dyr och jag ökar koldioxidutsläppen. Alternativet
            är att jag behåller mina element och i stället väntar på kärnkraftselen
            från Ryssland och Finland. Dubbelmoralen vet just nu inga gränser.
          </note>
          <note>
            Det är en viktig fråga också för svenskt näringsliv. Konkurrensfördelar
            behövs eftersom vi med automatik har så många konkurrensnackdelar
            i det här landet. I dag har vi 28 000 färre företag än för tio
            år sedan, när den socialdemokratiska regeringen trädde till. En
            stängning av Barsebäck lär inte leda till en enda nyetablering
            av den anledningen. Däremot är risken överhängande att flera företag
            som har en produktion som kräver stor elåtgång flyttar. Kubal
            i Sundsvall är bara ett exempel.
          </note>
          <note>
            Det här är en viktig fråga också för svenska skattebetalare.
            Det är kapitalförstöring att lägga ned fungerande elfabriker.
            Kostnaden lär gå lös på någonstans mellan 150 och 200 miljarder.
          </note>
          <note>
            Det var måndagen den 4 oktober som korthuset rasade. Bylund kastade
            in handduken, och de tre samarbetspartierna sade: Vi stänger Barsebäck
            2 år 2005. Men basindustrin protesterar. De s-märkta kommunalråden
            protesterar. De fackliga organisationerna protesterar och säger
            samfällt: Detta är vansinne. Det är förödande för jobben, det
            är förödande för elpriserna och det är förödande för klimatet
            för nyinvesteringar. Bryr sig inte näringsministern alls om det
            här? Har de alla fel och näringsministern rätt?
          </note>
          <note>
            Vi hade en kärnkraftsdebatt här i kammaren den 28 maj. Då föreslog
            jag en energipakt för miljö och tillväxt. Vi stod här och sträckte
            ut våra händer för en bredare uppgörelse som kunde gagna både
            miljön och tillväxten. Moderaterna gjorde detsamma.
          </note>
          <note>
            Ingen har ringt och ingen har stämt träff. Det fanns inget intresse
            för en bredare uppgörelse. Det är tråkigt, tycker jag, för det
            är just det som Sverige skulle behöva. Det vore intressant att
            i dag få veta varför den möjligheten, som säkert skulle applåderas
            av svenska folket, faktiskt har valts bort. Det skulle ha möjliggjort
            att man kunde hitta de långsiktiga spelreglerna och de rätta incitamenten
            för att få till stånd de nyinvesteringar som vi behöver i ny energiproduktion
            av olika slag.
          </note>
          <note>
            För mig är det här förstahandsalternativet: breda uppgörelser
            som människor i vårt land kan lita på håller och som satsar på
            att åter göra Sverige till en kraftfull nettoexportör av el till
            Europa och samtidigt minska koldioxidutsläppen på Europanivå.
          </note>
          <note>
            I dag hoppas jag att de tre samarbetspartierna i energifrågan
            redogör för sina framtidstankar. Kommer stängningen av Barsebäck
            2 att genomföras 2005? Kommer det att föreläggas riksdagen för
            beslut? Kommer den konsekvensanalys för miljön och för ekonomin
            som aldrig kom till stånd när Barsebäck 1 stängdes att göras denna
            gång? De här frågorna behöver vi svar på.
          </note>
          <note>
            Och fortsättningen hur ser framtidsvägen ut? Är ni inte beredda
            till de breddade samtal som jag har efterlyst så kan jag inte
            se någon annan väg än att vi åter överlåter den här frågan till
            medborgarna. Min partiledare Göran Hägglund ställde frågan om
            en folkomröstning i går i partiledardebatten, men ingen svarade.
            Nu har ni möjlighet att göra det.
          </note>
          <note>
            Samma år som folkomröstningen om kärnkraft ägde rum, alltså 1980,
            antog riksdagen en ny socialtjänstlag. Den ersattes 2002 av en
            ny socialtjänstlag. År 1980 beslutade riksdagen om en ny läroplan
            för grundskolan. Den ersattes 1994 av en ny. År 1980 antog riksdagen
            en ny sekretesslag. Den har ändrats 300 gånger sedan dess.
          </note>
          <note>
            Att dessa beslut har ändrats beror på att omvärlden har förändrats.
            Då krävs också en förändrad lagstiftning och nya beslut. Därför
            blir det oerhört konstigt, tycker jag, att just kärnkraften skulle
            vara undantagen behovet av en ny omvärldsanalys. Omvärlden har
            faktiskt förändrats.
          </note>
          <note>
            Vi har i dag fått massor av kunskap om koldioxidproblemet, växthusproblemet,
            som vårt största miljöhot. Vi har gått från att vara nettoexportör
            till att vara nettoimportör av el. Vi lever med en snart helt
            avreglerad europeisk marknad, och vi lever med nyinvesteringar
            i kärnkraft i våra grannländer. Den här nya situationen kräver
            en ny värdering av den kärnkraft som vi faktiskt har i det här
            landet och som är väl fungerande. Den ska fasas ut när vi kan
            ersätta den med miljömässigt bättre alternativ som också säkrar
            energitillgången till vår industri och därmed säkrar jobben och
            tillväxtmöjligheterna för Sverige.
          </note>
          <note>
            Det finns många frågor som behöver svar i den här debatten i
            dag.
          </note>
          <note type="speaker">
            Anf. 116 HÅKAN LARSSON (c) replik:
          </note>
          <note>
            Herr talman! Det var intressant att lyssna till Maria Larsson.
            Det var en gång i tiden som vi centerpartister och kristdemokrater
            jobbade väldigt mycket tillsammans mot kärnkraften. Nu kan jag
            konstatera att det inte finns minsta antydan till kritik mot kärnkraften.
            Det vore intressant att höra om Maria Larsson anser att kärnkraftens
            problem är lösta så att de inte behöver diskuteras.
          </note>
          <note>
            På Kristdemokraternas hemsida står det så här: I framtiden vill
            Kristdemokraterna se att all elproduktion kommer från vattenkraft
            och biobränslen kompletterade av solenergi och vindkraft.
          </note>
          <note>
            Då undrar jag: När inträder denna framtid? Om vi inte börjar
            nu är frågan när vi ska börja. Det kommer självfallet att ta lång
            tid att ställa om energisystemet. Men avvecklingen av kärnkraften
            måste börja någon gång. När är framtiden för Kristdemokraterna?
          </note>
          <note type="speaker">
            Anf. 117 MARIA LARSSON (kd) replik:
          </note>
          <note>
            Herr talman! Ja, det fanns en tid när jag trodde att de alternativ
            som är förnybara skulle kunna utvecklas betydligt snabbare. Jag
            har fortfarande stor tilltro till de alternativen, men jag har
            sett att det tog längre tid än jag väntade mig.
          </note>
          <note>
            Jag har också sett att de nödvändiga satsningar som hade behövt
            göras på forskning av solcellsenergi och av vätgasenergi inte
            har skett i den omfattning som jag skulle önska, och därför satsar
            vi kristdemokrater mer pengar på den forskningen.
          </note>
          <note>
            Jag har gjort den omvärldsanalys som Håkan uppenbarligen inte
            har gjort, nämligen sett att om vi i dag avskaffar kärnkraften
            innebär det att vi får ersätta den med kol- och oljeeldad kraft
            från Europa. Det var så vi ersatte Barsebäck 1 och med kärnkraftsel
            från andra länder. Det tycker jag är ett sämre alternativ, Håkan
            Larsson.
          </note>
          <note type="speaker">
            Anf. 118 HÅKAN LARSSON (c) replik:
          </note>
          <note>
            Herr talman! För min del tror jag att det finns väldigt goda
            möjligheter att introducera nya energikällor på bredare front,
            framför allt bioenergi, vindkraft och så vidare. Jag tycker att
            det är dags att göra den storsatsningen nu och inte någon gång
            i framtiden.
          </note>
          <note>
            Sedan vill jag också ställa en fråga till Maria. Våra danska
            grannar har över alla partigränser länge krävt att Barsebäck 2
            ska stängas. Vi har från svensk sida lovat att vi ska göra det.
            Tycker du att vi ska vänta med det ännu längre in i framtiden
            och göra dem besvikna en gång till?
          </note>
          <note type="speaker">
            Anf. 119 MARIA LARSSON (kd) replik:
          </note>
          <note>
            Herr talman! Jag skulle också önska att vi hade ett förhållande
            där vi omedelbart kunde ersätta med vindkraft, med solkraft, med
            allt det där som både Håkan Larsson och jag vill ha. Men jag råkar
            vara realist, till skillnad från Håkan Larsson, och ser att det
            inte är möjligt i dagsläget. Då tycker jag att det är ett sämre
            alternativ både för danskarnas del och för vår del att öka koldioxidutsläppen.
          </note>
          <note>
            Det är den stora framtidsfrågan, med växthuseffekten hängande
            över oss, med smältande ismassor vid polerna. Jag kan inte förstå
            att Håkan Larsson inte vill fokusera den verkligheten. Det är
            det verkligt stora miljöhotet i dag.
          </note>
          <note type="speaker">
            Anf. 120 INGEGERD SAARINEN (mp) replik:
          </note>
          <note>
            Herr talman! Förr i världen trodde man att den bästa watten var
            megawatten. Under 2002 och 2003 minskade den temperaturkorrigerade
            elförbrukningen med tillsammans fyra terawattimmar. Och under
            den senaste ettårsperioden har den också minskat.
          </note>
          <note>
            Det här beror dels på ökande priser, dels på ett ökat genomslag
            för ny teknik. Där finns fjärrkyla, som är väldigt effektiv och
            ersätter 80 % mer än tidigare. Där finns bergvärmepumpar som ersätter
            elvärme, LCD-skärmar som ersätter andra sorters skärmar, lågenergilampor,
            effektivare kylar, frysar, tvättmaskiner, kopieringsapparater
            och så vidare. Har inte Maria Larsson någon tilltro till effektivare
            energiteknik och att vi faktiskt kan komma till en stabiliserande,
            till och med minskande, trend i förbrukningen?
          </note>
          <note type="speaker">
            Anf. 121 MARIA LARSSON (kd) replik:
          </note>
          <note>
            Fru talman! Jo, absolut. Det ingår definitivt i vårt program.
            Vi håller till skillnad från Ingegerd Saarinen som har en hattig
            energipolitik trots att hon sitter i budgetförhandlingar, där
            hon lägger fram ett bidrag ett år som tas bort nästa år fast vid
            att skapa incitament för att människor ska kunna spara energi
            i sina hus. Vi har ett system där man kan få ett bidrag för att
            skapa ett annat uppvärmningssystem i sin villa än den direktverkande
            elen. Det har ni som samarbetsparti till regeringen hattat alldeles
            otroligt med.
          </note>
          <note>
            Jag tror på långsiktighet. Jag tror på att vi kan energieffektivisera.
            Jag har tagit fram en hel rapport om det. Den skickar jag gärna
            över till Ingegerd Saarinen. Men ni vägrar se att detta inte räcker
            till i dag. Stängs Barsebäck 2 nu kommer det att öka koldioxidutsläppen.
            Det är en allvarlig fråga för en miljöpartist att tänka på.
          </note>
          <note type="speaker">
            Anf. 122 INGEGERD SAARINEN (mp) replik:
          </note>
          <note>
            Fru talman! Eftersom förbrukningen av el har minskat mellan 2002
            och 2003 och den även har minskat sedan dess är det ingen naturlag
            att det är en trendmässig ökning. Maria Larsson verkar vara väl
            snabb med att räkna bort effekterna av ny teknik som ändå kan
            tas fram.
          </note>
          <note type="speaker">
            Anf. 123 MARIA LARSSON (kd) replik:
          </note>
          <note>
            Fru talman! Tvärtom. I min kalkyl ingår att Sverige är exportör
            av energi. Då inkluderar det ett antal energieffektiviseringar
            i vårt eget land för att vi ska komma dithän. På Europabasis borde
            Sverige kunna fylla en större roll med att spela ut mer av kol-
            och oljeeldad kraft i kraftverk i Europa, nämligen genom att producera
            miljövänligare energi som kan minska koldioxidutsläppen, som kan
            mildra växthuseffekten.
          </note>
          <note type="speaker">
            Anf. 124 MIKAEL ODENBERG (m):
          </note>
          <note>
            Fru talman! Regeringens energipolitik är både extrem och destruktiv.
            Den är extrem därför att den bygger på att Socialdemokraterna
            har gjort upp med förlorarna i 1980 års folkomröstning om kärnkraften
            och förvandlat socialdemokratin från ett linje 2-parti till ett
            linje 3-parti, om man nu får använda folkomröstningstermerna.
            Att dagens energipolitik bedrivs i strid med utfallet i 1980 års
            folkomröstning är för övrigt ett av skälen till att vi inte tycker
            att Maria Larssons och Kristdemokraternas idé om en ny folkomröstning
            är särskilt briljant. Vår erfarenhet av 1980 års folkomröstning
            är att folkomröstningar på det området skapar fler problem än
            de löser.
          </note>
          <note>
            Regeringens energipolitik är också extrem av det skälet att den
            inte har en bred förankring, precis som Maria Larsson också påpekade.
            Den har en bräcklig och smal parlamentarisk grund. Den bedrivs
            inte bara i konfrontation mot Moderaterna, Folkpartiet liberalerna
            och Kristdemokraterna i parlamentet utan också i direkt konfrontation
            mot hela den svenska fackföreningsrörelsen och ett samlat svenskt
            näringsliv. Det är en extrem energipolitik, Leif Pagrotsky. Den
            är också destruktiv därför att den bygger på kapitalförstöring,
            på att vi medvetet ska föröda tillgångar som vi mödosamt och gemensamt
            har byggt upp, som står till det svenska folkhushållets förfogande
            och som bidrar till välfärd och sysselsättning. Vi ska göra detta,
            vilket också är destruktivt, trots att vi vet att det skadar miljön.
            Man måste elda tre ton stenkol i minuten i danska kolkraftverk
            för att ersätta den el som kommer att falla bort när Barsebäck
            2 stängs. Det är närmast cyniskt, vilket också Maria Larsson var
            inne på, när man stänger säker svensk kärnkraft för att i stället
            importera kärnkraftsel producerad i andra länder. I värsta fall
            förlängs livstiden för reaktorer av Tjernobyltyp, till exempel
            Sosnovyj Bor utanför S:t Petersburg i Ryssland.
          </note>
          <note>
            Att er energipolitik är så uppenbart destruktiv är huvudanledningen
            till att det Leif Pagrotsky och socialdemokratin håller på med
            aldrig kommer att få en folklig acceptans. Det strider helt enkelt
            mot sunt förnuft. Folk frågar sig, med all rätt, varför de ska
            betala stora pengar och försämra miljön för att stänga något som
            fungerar och som producerar billig el utan utsläpp. Det har ingen
            rim och reson.
          </note>
          <note>
            Hela teorin om att det skulle vara möjligt att åstadkomma tillväxt
            och sysselsättning genom kapitalförstöring ter sig bisarr. Hade
            den teorin varit korrekt hade inte Leif Pagrotsky behövt begränsa
            sig till att stänga Barsebäck 2. Då finns det en massa lönsamma
            industrier i vårt land som man skulle kunna stänga i den fåfänga
            och bisarra förhoppningen om att det skulle skapa tillväxt och
            sysselsättning och bygga upp något annat i stället.
          </note>
          <note>
            I juni 1997, när vi fattade det energipolitiska beslutet, läste
            jag högt ur LO-tidningen. Jag ska läsa upp det igen:
          </note>
          <note>
            Med beslutet att snabbavveckla kärnkraftsreaktorerna i Barsebäck
            har den socialdemokratiska regeringen slagit in på en väg som
            äventyrar vårt lands framtid som industrination. Socialdemokratin
            är ett barn av industrialismen. Partiets unika framgångshistoria
            beror på att det har förmått att hantera spänningen mellan arbete
            och kapital med konstruktiv skicklighet. Partiet har i sin praktiska
            gärning demonstrerat hur tekniska framsteg kan användas för att
            främja mänsklig frigörelse. Stundtals har denna optimism framstått
            som oreflekterad. I grunden har det dock handlat om en sund tro
            på vetenskap, förnuft och rationalitet. Nu vänder partiet industrisamhället
            ryggen.
          </note>
          <note>
            Så sade Landsorganisationen då, och så säger den fortfarande.
            Precis så är det.
          </note>
          <note>
            Jag vänder mig till Leif Pagrotsky. Jag klandrar inte Centern
            så mycket. Jag har i 27 ½ år känt till vad Centern tycker om Barsebäck
            2. Alltsedan Thorbjörn Fälldin mot sin vilja laddade Barsebäck
            2 har jag vetat att Centern inte tycker om den reaktorn. Det är
            åtminstone konsekvent. Men Leif Pagrotsky och socialdemokratin
            har fladdrat runt mellan allehanda energipolitiska ståndpunkter
            under de 27 år som har gått. För er har taktikspelet tagit överhanden.
            Energipolitik har blivit lite energi och väldigt mycket politik.
            Därför splittrar er politik inte bara landet utan också ert eget
            parti. Hör bara LO:s kommentarer i dessa dagar. Kommunalråden
            i Kävlinge, Oxelösund och andra orter med elintensiva industrier
            organiserar sig i socialdemokratiska nätverk. Det är en motståndsrörelse
            mot Pagrotsky! Jag känner stor sympati med dessa arma kommunalråd,
            som landets näringslivsminister, av alla, väljer att svika.
          </note>
          <note>
            För oss moderater är energipolitik inget självändamål, utan för
            oss är det ett instrument att stödja produktion, välfärd och sysselsättning.
            Av precis samma skäl är inte heller kärnkraft något självändamål
            för oss, och inte heller avveckling av kärnkraft är något självändamål.
            Vi erkänner att all energiproduktion är förenad med sina fördelar
            och sina nackdelar. Vi har gjort vår värdering och givit vårt
            svar på frågan om det går att bemästra kärnkraftens nackdelar.
            Hade vi kommit till slutsatsen att det inte går att bemästra kärnkraftens
            nackdelar hade vi stått på barrikaderna för en stängning av inte
            bara Barsebäck 2 utan alla kärnkraftverk i Sverige. Men vi kom
            till slutsatsen att kärnkraftens nackdelar går att bemästra. Då
            tycker inte vi att det ska fattas politiska beslut i Sveriges
            riksdag om att stänga kärnkraftverk. Då ska vi göra det som elmarknadens
            avreglering ger förutsättningar för, och så som det går till i
            alla andra branscher, nämligen att överlämna till branschen att
            ansvara för utveckling och miljöanpassning av elproduktionsapparaten.
          </note>
          <note type="speaker">
            Anf. 125 MARIE GRANLUND (s) replik:
          </note>
          <note>
            Fru talman! Mikael Odenberg talar mycket om splittring. Jag skulle
            vilja ta tillfället i akt och fråga Mikael Odenberg hur en borgerlig
            energipolitik kommer att se ut i en fyrpartiregering. Där om något
            lär det vara splittrat. Folkpartiet vill starta en ny reaktor.
            Det vill inte Moderaterna, och det vill inte Kristdemokraterna.
            Centerpartiet har gått över blockgränsen och är med om den lösning
            vi nu diskuterar. Hur kommer det att se ut med en borgerlig regering?
            Det borde väljarna få reda på.
          </note>
          <note type="speaker">
            Anf. 126 MIKAEL ODENBERG (m) replik:
          </note>
          <note>
            Fru talman! Vi ska återkomma till den frågan inför valet 2006.
            Enda trösten i den såpa vi befinner oss i är att det är hoppfullt
            att Centern skickar så tydliga signaler som man har gjort om att
            man vill bort från den årtalsexercis som vi nu olyckligtvis har
            fallit tillbaka i genom principöverenskommelsen att stänga Barsebäck
            under nästa år.
          </note>
          <note type="speaker">
            Anf. 127 MARIE GRANLUND (s) replik:
          </note>
          <note>
            Fru talman! Jag tycker inte att det är riktigt hederligt att
            stå här och kritisera ett förslag utan att själv kunna presentera
            ett förslag om hur en borgerlig hantering kommer att vara. Har
            ni en arbetsgrupp för detta som kommer att arbeta vidare, eller
            hur ser det ut?
          </note>
          <note>
            Jag tycker att det är väldigt viktigt att man avvecklar kärnkraften
            som planerat. Det är inga evighetsmaskiner. Det går inte att ta
            elva reaktorer ur drift under loppet av ett fåtal år. Hur tänker
            ni göra med detta?
          </note>
          <note type="speaker">
            Anf. 128 MIKAEL ODENBERG (m) replik:
          </note>
          <note>
            Fru talman! Inte på något annat område fattar vi väl riksdagsbeslut
            och säger att nu är det dags att stänga bilfabriken A, så att
            det kan börja produceras nya bilmodeller någon annanstans. Hela
            idén i marknadsekonomin är faktiskt att aktörerna ska agera inom
            de ramar som det politiska systemet sätter upp och sköta elproduktionen
            och möta kundernas efterfrågan inom ramen för de regler, lagar
            och säkerhetskrav som vi ställer upp. Då är det inte ett partipolitiskt
            beslut när man ska fasa ut en viss typ av elproduktion för att
            fasa in någon annan, utan det är ett ansvar som ska ligga hos
            de aktörer som agerar på kraftmarknaden.
          </note>
          <note type="speaker">
            Anf. 129 EVA FLYBORG (fp):
          </note>
          <note>
            Fru talman! Sommaren är slut, och höstmörkret sänker sig sakta
            men obönhörligt över landet. Den första snön har till och med
            redan fallit uppe i norr. Lamporna tänds och elementen slås på.
            Våra svenska kärnkraftverk noterar ett rekordår och producerar
            maximalt.
          </note>
          <note>
            Samtidigt jobbar hela den tunga basindustrin på för fullt och
            kräver mycket goda men också säkra leveranser av elenergi. Också
            den nya tekniken är väldigt energikrävande. Energimyndigheten
            har beräknat att den nya 3 G-tekniken kommer att kräva ett helt
            kärnkraftverk, fullt utbyggt. Kyotoprotokollet förpliktigar oss
            att uppfylla hårt ställda miljökrav, vilket gör att all energi
            som inte alstrar koldioxid är ett mål dit alla vill nå till konkurrenskraftiga
            priser, förstås.
          </note>
          <note>
            Saabfabriken i Trollhättan kämpar på för sin överlevnad, och
            Sverige förlorar ca 3 000 industrijobb i månaden för närvarande.
            I det här läget pekar näringsministern och regeringen med hela
            handen och tar till tvångslagstiftning och stänger det andra aggregatet
            i Barsebäck redan nästa år, 2005. Efter det ska man tydligen med
            några års mellanrum bestämma vilket verk som ska stängas härnäst.
          </note>
          <note>
            Fru talman! Man tar sig för pannan och undrar vilken värld regeringen
            egentligen lever i. Det är i alla fall inte i samma värld som
            en majoritet av oss andra i Sverige lever i. En klar majoritet
            av svenska folket inser att vi inte kan eller bör stänga rena
            och säkra väl fungerande svenska kärnkraftverk i förtid. Det är
            en avstängning som dessutom drabbar ekonomin och miljön mycket
            hårt. Erfarenheterna från stängningen av det första Barsebäcksverket
            avskräcker. Då fick regeringen betala ut 8,3 miljarder direkt
            till industrin, 9,1 miljarder till omställningsprogrammet och
            ett antal extra miljarder för att importera el utifrån i stället
            för att använda vår egen. Nu ska man stänga även den kvarvarande
            reaktorn i Barsebäck. Kostnaderna för det, fru talman, kommer
            att räknas i miljarder och åter miljarder och i jobb och åter
            förlorade svenska jobb. Det här är pengar som i stället borde
            gå till att stärka skolan och vården eller till andra mycket prioriterade
            områden med stora behov.
          </note>
          <note>
            Fru talman! Röran när det gäller energipolitiken och regeringens
            oförmåga blir mycket tydlig vid en närmare granskning av de olika
            mål som fastställts för politiken. Många av målen är helt enkelt
            motstridiga. Det gäller bland annat målet att avveckla kärnkraften
            samtidigt som tillgången på el och annan energi ska tryggas på
            både kort och lång sikt, dessutom på villkor som är konkurrenskraftiga
            med omvärldens. Vi kan heller inte uppfylla miljömålen genom en
            avveckling av kärnkraften. Utsläppen av koldioxid kommer att öka
            kraftigt. Det vet vi. Kol- och oljebaserad el är det som kompenserar
            när kärnkraften avvecklas, om nu inte regeringen väljer att dra
            en kabel från det kärnkraftssatsande Finland, vilket förstås är
            bättre rent miljömässigt men en ohotad toppnotering i grenen dubbelmoral.
            Riktigt obehagligt och smutsigt blir det om man dessutom öppnar
            för en import från gamla kärnkraftverk i Ryssland och Ignalina.
          </note>
          <note>
            Fru talman! På uppdrag av Länsstyrelsen i Skåne genomförde SMHI
            för några år sedan en studie för att undersöka hur luftmiljön
            i Skåne skulle påverkas om kraften i en av Barsebäcks reaktorer
            stängdes. Om man ersatte den med fossilbaserad elkraft från Danmark
            skulle utfallet bli följande: Kväveoxider skulle öka med 14 000
            ton per år, svaveloxider med 18 000 ton per år. Och det här skulle
            medföra en ökning av kvävenedfallet med 128 ton och av svavelnedfallet
            med 460 ton per år, bara över Skåne. Denna rapport är en av många
            där det varnas för de stora negativa konsekvenser som kommer att
            uppstå vid en stängning av Barsebäcks andra reaktor. Nu händer
            det här i alla fall. Regeringen förvandlar Skåne från en kornbod
            till en sotbod sakta men säkert.
          </note>
          <note>
            Fru talman! Den svenska energipolitiken har havererat fullständigt.
            Man har fastnat i så gamla hjulspår att man inte längre förmår
            att se verkligheten som den faktiskt är. Regeringen menar att
            den är modern när den stänger våra svenska kärnkraftverk. Men
            sanningen är att det är fler länder runtom i världen som bygger
            nya kärnkraftsanläggningar än vad det är som stänger av just nu.
            Just nu byggs och projekteras ca 35 kärnkraftverk runtom i världen.
            Ett tydligt exempel är Holland, som för en tid sedan beslöt att
            avveckla sin kärnkraft. De har ångrat sig och kör i gång sitt
            program igen. Det är precis vad den svenska regeringen borde göra.
            Be hela svenska folket att ha överseende med de 25 senaste årens
            kramp och haveri i fråga om energipolitiken! Ångra er och lyssna
            på vad era egna kommunalråd har att säga i den här frågan! Lyssna
            på det nätverk av förtroendevalda socialdemokrater som nu vägrar
            att ställa in sig i ledet och i stället aktivt försöker få er
            att ändra inställning! Häv också samtidigt alla de förbud som
            nu finns vad gäller att forska på en ny kärnkraft eller att uppföra
            nya kärnkraftverk! Gör här precis som i Finland! Lyssna på en
            bred majoritet av svenska folket!
          </note>
          <note type="speaker">
            Anf. 130 MARIE GRANLUND (s) replik:
          </note>
          <note>
            Fru talman! Sverige är väldigt beroende av el. I dag kommer ungefär
            hälften av elen från vattenkraft och hälften från kärnkraft. Tycker
            Eva Flyborg att det är rimligt att vara så beroende och att ha
            alla ägg i samma korg?
          </note>
          <note>
            När vi tillsammans bildade linje 2 gjorde vi det efter en kärnkraftsolycka,
            när folk var väldigt oroade och det fanns stora krav på att man
            skulle göra någonting åt kärnkraften. Hur kommer Eva Flyborg och
            Folkpartiet att agera den dag det händer någonting nytt, för det
            kommer det att göra? Folkpartiet är väldigt känsligt för opinionsyttringar.
            Hur kommer man att förklara det här då?
          </note>
          <note type="speaker">
            Anf. 131 EVA FLYBORG (fp) replik:
          </note>
          <note>
            Fru talman! Det är en väldigt bra fråga. Vi tycker att det är
            väsentligt mycket bättre att ha kvar den rena säkra formen av
            svensk kärnkraft än att till exempel i dubbelmoralens anda importera
            kärnkraftsel från Finland eller, ännu värre, från gamla, nästan
            uttjänta kärnkraftverk i Ryssland, som kanske blir fallet med
            regeringens politik.
          </note>
          <note>
            Jag är lite förvånad över att just Marie Granlund ställer den
            här frågan. Jag redovisade just vad SMHI rapporterade i form av
            nedfall över Skåne. Jag kanske ska repetera det. Till exempel
            skulle kväveoxider öka med 14 000 ton per år och svaveloxider
            med 18 000 ton per år över Skåne, för att inte tala om sot och
            annat nedfall. Är det det som Marie Granlund vill ha hemma i Skåne?
          </note>
          <note type="speaker">
            Anf. 132 MARIE GRANLUND (s) replik:
          </note>
          <note>
            Fru talman! Nej, det är det självklart inte. Eva Flyborg som
            säger sig värna så väldigt mycket om miljön skulle då kanske sätta
            sig in lite i hur den nya utsläppshandeln kommer att fungera.
            Där finns det en bubbla och ett visst antal utsläpp, och detta
            får inte lov att överskridas. Sedan köper man och säljer av dessa.
            Det kommer alltså inte att bli på det sätt som Eva Flyborg säger.
            Vi har också elcertifikat och annat som vi jobbar för men som
            Folkpartiet hela tiden är skeptiskt till.
          </note>
          <note type="speaker">
            Anf. 133 EVA FLYBORG (fp) replik:
          </note>
          <note>
            Fru talman! Jag nöjer mig med att kommentera det sista. Just
            de här gröna elcertifikaten är ett under av planekonomiskt misslyckande.
            Där har man till och med möjligheten och man gör också så att
            utmäta böter för de företag (ohörbart)köper sin tilldelade kvot
            av grön el, fastän det inte finns grön el nog att köpa. Det är
            den socialdemokratiska politiken i ett nötskal.
          </note>
          <note>
            Nej, Marie Granlund, titta på vad som händer hemma i din egen
            valkrets i Skåne i form av svavel, koldioxid och sot! Din regering
            är på väg att förvandla Skåne från en kornbod till en sotbod.
          </note>
          <note type="speaker">
            Anf. 134 JAN LINDHOLM (mp) replik:
          </note>
          <note>
            Fru talman! Först vill jag korrigera Eva Flyborg när hon säger
            att det skulle byggas fler reaktorer än avvecklas. År 2003 stängdes
            åtta reaktorer i världen, två nya startades.
          </note>
          <note>
            Men jag begärde ordet i första hand för att fråga vad Eva Flyborg
            menar när hon talar om rena, säkra och välfungerande reaktorer.
            De stora problemen med kärnkraftsindustrin är ju bränslet, som
            tas från några platser på jorden. De problemen är lika stora vare
            sig det är ett finskt eller ett svenskt kärnkraftverk, eftersom
            det är tungmetaller som läcker ut vid processerna som är det stora
            problemet.
          </note>
          <note>
            Ju fler kärnreaktorer vi är beroende av, desto större blir just
            de problem som du använder som argument för kärnkraften i Skåne.
            Det är när det kortsiktigt måste stoppas en reaktor eller två
            eller tre eller som ibland fem som vi får de här problemen.
          </note>
          <note type="speaker">
            Anf. 135 EVA FLYBORG (fp) replik:
          </note>
          <note>
            Fru talman! Jag vet inte varifrån du har fått dina uppgifter.
            Men jag vet att det för närvarande byggs och projekteras 35 kärnkraftverk
            runtom i världen. För det mesta är det i Sydostasien. Jag vet
            att USA kommer att påbörja ett program snart. England omvärderar
            det hela. Holland har, som sagts tidigare, beslutat avveckla men
            har tagit tillbaka beslutet och kör i gång sina kärnkraftverk.
          </note>
          <note>
            Jan Lindholm frågar varför de svenska kärnkraftverken är rena
            och säkra. Det är det förhållandet att vi inte ska bryta ut någon
            koldioxid över huvud taget (ohörbart) koldioxidneutralt som vi
            får den rena formen av kärnkraft och vattenkraft. Det är just
            koldioxiden som vi tycker är väldigt viktig (ohörbart) för framtiden.
          </note>
          <note>
            Vad jag i övrigt kan annonsera om de olika konstellationerna
            är att vi får kritik för att det borgerliga alternativet ännu
            inte är tillräckligt sampratat. Det kommer det att bli, var helt
            lugn. Men det man kan notera är att dagens energipolitik inte
            stöds av den tredje samarbetsparten.
          </note>
          <note type="speaker">
            Anf. 136 JAN LINDHOLM (mp) replik:
          </note>
          <note>
            Fru talman! Visst byggs det många reaktorer, men hur många kommer
            att hinna avvecklas innan de är i gång? Vi vet inte ens om de
            kommer att sättas i gång. Man ska hålla sig till faktum och inte
            till vad som planeras och projekteras.
          </note>
          <note>
            När man säger att det skulle vara koldioxidneutralt tänker man
            uteslutande, som många också Eva Flyborg gör, på problemet vid
            själva reaktorn. Men kärnkraftsindustrin är en enorm process från
            råvara hela vägen över till slutförvar. Den kedjan är inte koldioxidneutral.
          </note>
          <note type="speaker">
            Anf. 137 EVA FLYBORG (fp) replik:
          </note>
          <note>
            Fru talman! Jag kan bara upprepa vad jag sade till Marie Granlund,
            att den nuvarande energipolitiken är den som smutsar ned med kolkraft,
            med oljekraft. Det är den som vi behöver ta bort och inte föra
            in ny (ohörbart) en naturgasledning en storskalig satsning i Sverige
            av fossila gaser, eller naturgaser, vilket man föredrar att kalla
            det.
          </note>
          <note>
            Jag fick naturligtvis inget svar, men det är värt att notera
            att de fyra borgerliga partierna står mycket närmare varandra
            än vad de tre traditionella samarbetspartierna gör. Miljöpartiet
            fanns inte ens med i energiuppgörelsen.
          </note>
          <note type="speaker">
            Anf. 138 INGEGERD SAARINEN (mp) replik:
          </note>
          <note>
            Fru talman! Eva Flyborg oroade sig för el från Ignalina. Jag
            kan lugna Eva Flyborg på den punkten. Det finns ingen förbindelse
            till det kärnkraftverket från Sverige. Dessutom ska Ignalina 1
            och 2 läggas ned. Det får vi tacka EU för, som har krävt att det
            ska göras.
          </note>
          <note>
            Jag vill i alla fall fråga Eva Flyborg om det som hon har pratat
            om tidigare återstart av Barsebäck 1. Är det bra med tanke på
            en reaktor som inte har underhållits under flera år och som man
            har börjat ta delar av, en reaktor som dessutom aldrig någonsin
            har varit säker?
          </note>
          <note type="speaker">
            Anf. 139 EVA FLYBORG (fp) replik:
          </note>
          <note>
            Fru talman! Jag ska börja med det senaste som Ingegerd Saarinen
            säger: en reaktor som aldrig någonsin har varit säker. Det är
            första gången någonsin jag hör någon påstå i riksdagen att en
            av våra reaktorer inte skulle vara säker.
          </note>
          <note>
            Beträffande det andra ska jag svara så bra jag kan. Jag var på
            Barsebäck för några månader sedan senast och pratade med ledningen
            och tekniker och även andra. Enligt dem är det fullt möjligt att
            på ett bra sätt och inom relativ kort tid återstarta Barsebäck
            1, fullt möjligt.
          </note>
          <note type="speaker">
            Anf. 140 INGEGERD SAARINEN (mp) replik:
          </note>
          <note>
            Fru talman! Barsebäck 1 anses inte av SKI i varje fall som säker.
            Man kräver nästan 1 miljard för att gradera upp säkerheten där.
            Har Eva Flyborg någon annan information om det?
          </note>
          <note>
            Sedan vill jag kommentera alla dessa som är under byggande. Det
            är alltså 30 som enligt World Nuclear Association är under byggande,
            varav 9 i Indien, 1 i Iran, 3 i Japan, 1 i Kanada, 2 i Kina. Det
            är sådana länder som Nordkorea, Rumänien, Ryssland, Sydkorea,
            Ukraina som Eva Flyborg vill att vi ska sälla oss till.
          </note>
          <note type="speaker">
            Anf. 141 EVA FLYBORG (fp) replik:
          </note>
          <note>
            Fru talman! Varför inte sälla oss till länder som Holland eller
            Finland? Det är väl bra sällskap, Ingegerd Saarinen?
          </note>
          <note>
            Att påskina att ett kärnkraftverk inte skulle vara säkert eller,
            i motsatt mening, vara farligt bara därför att man ska uppdatera
            och utföra underhåll tycker jag är väl grovt i en debatt i Sveriges
            riksdag. Självklart uppdateras våra kärnkraftverk hela tiden.
            Det måste man göra, och det vet Ingegerd Saarinen. När man gör
            det förlänger man dessutom livstiden och kan ta ut mer energi.
            Det är väl bra, Ingegerd Saarinen?
          </note>
          <note type="speaker">
            Anf. 142 LENNART BEIJER (v):
          </note>
          <note>
            Fru talman! Det hade naturligtvis varit en stor fördel om vi
            hade lyckats med denna uppgörelse mellan kraftindustrin och staten.
            Det hade underlättat arbetet med energiomställningen, och vi hade
            kanske fått ännu mera kraft att klara av omställningen. Av olika
            anledningar, som kanske klarnar mer och mer, var det inte möjligt.
          </note>
          <note>
            Det är ingen överraskning att de tre partierna har velat stänga
            Barsebäck 2. Genom att uppgörelsen med kraftindustrin inte lyckades
            kommer det att ske nästa år.
          </note>
          <note>
            Det har länge diskuterats att kraftindustrin rimligen måste ta
            det fulla ekonomiska ansvaret för olyckor, vilket inte har varit
            fallet hittills. Det finns också med en nödvändig bit om att de
            gröna certifikaten naturligtvis måste fortsätta att gälla. Systemet
            kan inte helt plötsligt ta slut 2010, utan vi måste förlänga ordentligt
            detta för att ge möjligheter för dem som vill satsa på vindkraftverk
            att få banklån.
          </note>
          <note>
            Barsebäck ligger fel. Det är vi alla överens om. Vi borde också
            vara överens om att vi inte kan lämna över alla problem som vi
            har skapat under kort tid till kommande generationer. Vi kan faktiskt
            komma i en situation där reaktorerna har kommit upp i en sådan
            ålder att det måste ske relativt snabba åtgärder för att stänga
            ned dem. Det vore inte ansvarsfullt att sätta kommande riksdagar
            och regeringar i situationen att behöva ta hand om de problemen.
          </note>
          <note>
            Vid flera tillfällen här under debattens gång har detta med miljömålen
            tagits upp, att vi stänger en ren elproduktion och öppnar för
            import av smutsig dansk, polsk eller tysk kolkraft eller till
            och med kärnkraft från andra håll.
          </note>
          <note>
            Jag kan i och för sig förstå att ledamöter pratar i de termerna
            fortfarande, men faktum är att från den 1 januari nästa år kan
            vi inte resonera på samma sätt om fossila bränsleanvändningar
            i Sverige eller någon annanstans i EU-området.
          </note>
          <note>
            Man har alltså kommit överens om att utforma ett system, det
            så kallade utsläppshandelssystemet, som gör att vi bestämmer hur
            mycket industrier och anläggningar får släppa ut av koldioxid
            i hela EU-området. När den bubblan väl är bestämd, vilket den
            faktiskt är nu, kan det alltså inte bli tal om att bubblan ska
            bli större. Man kan flytta produktion eller utsläpp från Grekland
            till Sverige, från Sverige till något annat land i Europa beroende
            på vem det är som köper och vill investera i nya anläggningar.
            Men koldioxidutsläppen på Europanivå ökar inte. Det gör att vid
            de tillfällen när Sverige måste importera elenergi kan det naturligtvis
            vara dansk kolkraft. Men vi ökar inte utsläppen på något sätt.
          </note>
          <note>
            Det kan också vara så att Sverige något år har bra tillgång på
            vatten, att vindkraftverken har kommit lite längre i utveckling,
            att vi har överskott på egen elenergi och därmed exporterar ut
            till Europa. Tyvärr är det inget som tyder på att koldioxidutsläppen
            minskar då heller, men naturligtvis får man då möjligheter att
            sakta men säkert börja minska på den här bubblan tillsammans i
            hela EU-området.
          </note>
          <note>
            Därför är utsläppshandeln ett helt nytt inslag i våra energidiskussioner
            som vi måste ta ordentlig hänsyn till. Det ska bli mycket intressant
            att se var vi hamnar i slutändan, hur det här lyckas. Det finns
            risker med det, naturligtvis. Utsläppshandelssystemet kan innebära
            att elpriset höjs i hela EU-området. Å andra sidan ska det naturligtvis
            innebära att vi pressar ut fossila bränslen, för alla företag
            med självaktning som kan minska eller effektivisera sin elanvändning
            kommer naturligtvis att vidta de åtgärderna eftersom de tjänar
            pengar på det.
          </note>
          <note>
            Slutligen, fru talman, vill jag föra fram de gröna certifikaten
            en gång till. De är ju effektiva, jätteeffektiva. Det innebär
            att man uppmuntrar förnybar elproduktion, och det ger ett helt
            annat intresse att satsa på en sådan utveckling.
          </note>
          <note>
            Vi ser för närvarande en ganska kraftfull investeringsvåg som
            går över hela den svenska skogsindustrin. Man har insett att man
            kan trimma upp sina egna anläggningar, få el till sin egen produktion
            och exportera el till marknaden. Det är mycket effektivt, mycket
            bra.
          </note>
          <note>
            Fru talman! Jag har naturligtvis också noterat att senaste gången
            vi diskuterade energifrågan var en del borgerliga partier beredda
            att samarbeta mera. Jag tolkar dagens diskussion som att man inte
            längre är det.
          </note>
          <note type="speaker">
            Anf. 143 MIKAEL ODENBERG (m) replik:
          </note>
          <note>
            Fru talman! Jag vill bara protestera mot den mytbildning som
            Lennart Beijer ägnar sig åt när han säger att den svenska kärnkraften
            inte skulle ta ansvar för potentiella olycksrisker vid kärnkraftverken.
          </note>
          <note>
            Det är i och för sig sant att vi har ett internationellt konventionssystem
            som begränsar ansvarsförsäkringarna för kärnkraftsägarna och lägger
            ett ansvar på staten. Men man bör då notera att detta inte innebär
            en subvention, av det enkla skälet att staten tar ut en ganska
            stor skatt, särskild skatt, på den el som produceras i kärnkraftverken.
            En teoretisk beräkning av vad en försäkringspremie på en kommersiell
            försäkringsmarknad skulle innebära ger vid handen att premierna
            skulle vara långt lägre än den skatt som staten i dag tar ut på
            el som produceras i kärnkraftverken.
          </note>
          <note>
            Det andra jag vill säga är att det går inte att resonera som
            Lennart Beijer, att vi har ett antal kärnkraftverk som är gamla,
            att de kommer att bli jättegamla samtidigt och att de kommer att
            behöva stängas på kort tid. Det finns ingen teknisk livslängd
            för kärnkraftsreaktorer. Det är en ekonomisk fråga hur länge man
            är beredd att göra de reinvesteringar i aggregaten som behövs
            för att upprätthålla säkerhet vid drift. Den typen av bedömningar
            ska inte göras av Lennart Beijer eller hans kolleger här, utan
            de ska göras av kraftbolagen.
          </note>
          <note type="speaker">
            Anf. 144 LENNART BEIJER (v) replik:
          </note>
          <note>
            Fru talman! Jag tror inte att jag nämnde att detta med obegränsat
            ansvar skulle innebära en direkt subvention. Det är möjligt att
            man kan uttrycka det på det sättet också. Jag bara konstaterar
            att i dag har vi ett system där kärnkraftsreaktorägaren står för
            de första 3 miljarderna vid en olycka. Alla andra kostnader får
            tas av staten.
          </note>
          <note>
            Nu inför vi ett system där ägaren till kärnkraftsreaktorn får
            stå för hela kostnaden så länge man har egna resurser i kassan.
            Det är klart att det kommer att öka bolagens kostnader för försäkringspremier.
            Jag tror att det är en viktig utveckling. Beslut om detta har
            redan tagits i Tyskland, och nu kommer naturligtvis hela världen
            efter. Tidigare har detta inte varit möjligt. Men nu är det den
            här linjen som gäller.
          </note>
          <note>
            När det gäller hur lång tid ett kärnkraftverk kan fungera har
            vi ändå en siffra på ca 40 år, Mikael Odenberg. Och vi kan ju
            inte överlåta på dem som äger reaktorerna att bestämma det.
          </note>
          <note type="speaker">
            Anf. 145 MIKAEL ODENBERG (m) replik:
          </note>
          <note>
            Fru talman! Jo, det är precis det som vi borde göra.
          </note>
          <note>
            Att en kärnkraftsägare vid en olycka bör ställa upp med hela
            sitt egna kapital är inget konstigt, och det är inget som jag
            protesterar mot. Den uppfattningen gav jag uttryck för redan i
            Energikommissionen. Men jag protesterar mot påståendet att den
            svenska kärnkraften skulle vara subventionerad av staten genom
            det konventionssystem och de försäkringslösningar som finns på
            det här området. I själva verket är de externa kostnaderna för
            el producerad i kärnkraftverk betydligt bättre internaliserade
            än för andra kraftslag.
          </note>
          <note type="speaker">
            Anf. 146 LENNART BEIJER (v) replik:
          </note>
          <note>
            Fru talman! Då är vi ju överens om att det inte är något konstigt
            med att kraftindustrin nu får betala fullt ut för sina reaktorer.
          </note>
          <note type="speaker">
            Anf. 147 EVA FLYBORG (fp) replik:
          </note>
          <note>
            Fru talman! Jag ska vara mycket kortfattad. Lennart Beijer talade
            om att danskarna inte vill ha Barsebäck och att det därför är
            bra att vi stänger reaktorerna där. Men då glömmer väl Lennart
            Beijer åtminstone en sak, nämligen att danskarna var med när vi
            fattade beslutet. Det är kanske svårt att komma ihåg. Men när
            vi planerade Barsebäck ville danskarna ha minst motsvarande elproduktion
            i en kärnkraftsreaktor på sin sida av sundet. Man skulle alltså
            komplettera varandra med ledningar över Bälten. Det kanske Lennart
            Beijer har någon kommentar till.
          </note>
          <note>
            För övrigt: När frågade de oss om vi ville ha nedfallet från
            deras kolkraftverk över Skåne? Kvävenedfallet skulle öka med 128
            ton och svavelnedfallet med 460 ton per år när vi stängde Barsebäck
            1. Så Lennart Beijer kan fördubbla dessa siffror. Och jag skulle
            gärna vilja höra vad han anser om nedfallet som ökar över Skåne.
          </note>
          <note type="speaker">
            Anf. 148 LENNART BEIJER (v) replik:
          </note>
          <note>
            Fru talman! Jag sade i och för sig inte att danskarna inte ville
            ha Barsebäck och att det var därför som vi skulle göra detta.
            Det handlade mer om att Barsebäcksaggregaten har varit felplacerade.
            De ligger i ett område med alldeles för många människor i närheten.
            Det har sedan länge varit ganska naturligt att om man ska börja
            fasa ut kärnkraften bör man börja med Barsebäcksreaktorerna. Det
            är nog rätt många som har varit överens om detta.
          </note>
          <note>
            Sedan kan jag konstatera, som Eva Flyborg gör, att danskarna
            har reagerat positivt. Jag kan hålla med om att det nu är vår
            tur att ställa krav på att danskarna ska både stänga och förbättra
            sina egna kolkraftsanläggningar.
          </note>
          <note type="speaker">
            Anf. 149 EVA FLYBORG (fp) replik:
          </note>
          <note>
            Fru talman! Lennart Beijer företräder ett parti som säger sig
            vilja slåss för den svenska arbetarklassen. Den är för närvarande
            väldigt hårt trängd i avindustrialiseringens Sverige. Ungefär
            3 000 jobb i månaden försvinner från Sverige till ett annat land.
            Sverige håller på att avindustrialiseras.
          </note>
          <note>
            På vilket sätt, Lennart Beijer, hjälper den här kärnkraftsavstängningen
            till att värna de svenska jobben i Sverige?
          </note>
          <note type="speaker">
            Anf. 150 LENNART BEIJER (v) replik:
          </note>
          <note>
            Fru talman! Det är en något konstigt ställd fråga, men den är
            intressant ändå. Jag tror inte att svensk arbetarklass industriarbetare
            och tjänstemän kommer att drabbas av att vi stänger Barsebäck
            2. De partier som har ingått den här uppgörelsen är nämligen väldigt
            intresserade av att vi har tillräckligt med energi i detta land
            för att klara industrin. Det är jätteviktigt.
          </note>
          <note>
            Däremot försvinner många jobb nu från Sverige, från Tyskland,
            från Frankrike och från andra västeuropeiska länder. Och det är
            ett problem, men det har knappast med Barsebäck 2 att göra.
          </note>
          <note type="speaker">
            Anf. 151 ANNE-MARIE PÅLSSON (m) replik:
          </note>
          <note>
            Fru talman! När Lennart Beijer talar om kärnkraften och avvecklingen
            av den talar han utifrån ett ganska egendomligt perspektiv, ungefär
            som om vi levde i en sluten ekonomi. Det gör vi inte. Vi har nu
            en integrerad nordisk elmarknad. Och inom ett antal år räknar
            man med att hela den europeiska elmarknaden kommer att vara helt
            integrerad. Det innebär förstås att vi inte sitter här som en
            isolerad del i Norden, utan vi är sammankopplade.
          </note>
          <note>
            I den mån vi slår ut fungerande elproduktionsanläggningar i Sverige
            finns det över huvud taget ingenting som säger att de kommer att
            ersättas med svensk vindkraft. Det är snarast sannolikt att vi
            kommer att ersätta dem med import därför att den möjligheten nu
            ges. I själva verket är det mer troligt att vi kommer att importera
            mer el, i vart fall om den importerade elen har ett lägre pris
            än den el som vi själva kan producera via svenska vindkraftverk.
          </note>
          <note>
            Vore det inte på tiden att man lyfter fram den här diskussionen
            och fångar upp denna europeiska dimensionen i vårt sätt att resonera
            och sluta tala om Sverige och den svenska politiken i ett strikt
            svenskt perspektiv?
          </note>
          <note type="speaker">
            Anf. 152 LENNART BEIJER (v) replik:
          </note>
          <note>
            Fru talman! Jag håller väldigt mycket med Anne-Marie Pålsson.
            Jag har vid ett antal tillfällen här i kammaren försökt tala om
            att det inte finns någon nationell energipolitik i dag, utan den
            är nordisk till att börja med nordeuropeisk och kommer att bli
            europeisk.
          </note>
          <note>
            Det har tidigare varit lite märkligt att borgerliga debattörer
            gärna har velat stänga in sig inom Sveriges gränser.
          </note>
          <note>
            Huruvida vi ska importera eller exportera handlar självklart
            om att vi bör ha en egen elproduktion som gör att vi kan exportera.
            Men vi måste också erkänna att fyllnadsnivån i våra vattenmagasin
            betyder väldigt mycket, i och med att vi har ganska mycket vattenkraft,
            även om en ny tendens verkar vara att det regnar alltmer.
          </note>
          <note>
            Vi ska naturligtvis exportera och importera, och därför behöver
            vi kablar inom detta område så att vi kan vara så effektiva som
            möjligt.
          </note>
          <note type="speaker">
            Anf. 153 ANNE-MARIE PÅLSSON (m) replik:
          </note>
          <note>
            Fru talman! Jag vill fråga Lennart Beijer om han tycker att det
            är en god idé att vi exporterar sysselsättningstillfällen och
            importerar el. Vi skulle kunna exportera el i stället och behålla
            vår sysselsättning. Är det verkligen förenligt med synen på att
            vi ska ha en så hög sysselsättningsnivå som möjligt att vi bjuder
            på dessa sysselsättningstillfällen på det som vi gör i dag?
          </note>
          <note type="speaker">
            Anf. 154 LENNART BEIJER (v) replik:
          </note>
          <note>
            Fru talman! Det var väl en så kallad retorisk fråga från Anne-Marie
            Pålsson, men faktum är att mycket av den nya sysselsättningen
            i Sverige kommer att vara sådan som inte är i så stort behov av
            mycket el.
          </note>
          <note>
            När det gäller den traditionella produktionen kommer jag att
            slå vakt om försörjning av svensk el till konkurrenskraftiga priser
            till den traditionella produktionen så länge jag bara kan. Vi
            ska alltså inte exportera någon arbetskraft på det området. Men
            de nya arbetstillfällena kanske fordrar mindre el än de gamla.
          </note>
          <note type="speaker">
            Anf. 155 MARIA LARSSON (kd) replik:
          </note>
          <note>
            Fru talman! Jag blir lite bekymrad över det sista jag hör från
            Lennart Beijer, ungefär som om han tror att tillverkningsindustrin
            inte har någon framtid i det här landet. Jag skulle vilja plädera
            hårt för att jag tror att den har det.
          </note>
          <note>
            Lennart Beijer tillhör ett av de partier som nu vill stänga Barsebäck
            2. Och även om han står där lugnt och tryggt och säger att det
            inte är någon fara med jobben, att det inte är någon fara med
            effektbalansen och att det inte är någon fara med elförsörjningen
            så står det i motsatt ställning till vad de fackliga organisationerna
            säger och till vad kommunalråd av alla färger och valörer ute
            i våra kommuner säger. Det är möjligt att Lennart Beijer tycker
            att han står över allt deras vetande, men det finns en stor oro
            ute i landet. Därför finns det skäl för mig att fråga och kräva
            svar på hur detta kommer att se ut. Kommer frågan om stängningen
            av Barsebäck 2 att föreläggas riksdagen, och kan Lennart Beijer
            garantera att det kommer att finnas erforderliga miljökonsekvensanalyser
            och ekonomiska analyser till grund för hur detta beslut kommer
            att fattas?
          </note>
          <note type="speaker">
            Anf. 156 LENNART BEIJER (v) replik:
          </note>
          <note>
            Fru talman! Då har Maria Larsson missförstått mig väldigt mycket.
            Om hon dessutom tror att jag skulle tycka att tiden var slut för
            svensk tillverkningsindustri har hon missat en hel del på vägen.
            Den kommer vi att klara med den energiförsörjning som vi har.
            Det är inte alls på det sättet att vi genom mindre energi skulle
            bli av med vår industri, utan det är möjligen så att vi får erkänna
            att de nya jobben kommer på andra ställen. Det tror jag att Maria
            Larsson också brukar säga ibland i olika sammanhang.
          </note>
          <note>
            De fackliga organisationerna har väl inte, liksom en del andra
            på denna marknad, accepterat att vi har en avreglerad marknad.
            Man är rädd för att man inte ska ha kvar sin prisfördel i fråga
            om el som man har haft tidigare. Där kan jag i viss mån ge dem
            rätt. Alldeles självklart kommer en ytterligare avreglerad marknad
            att innebära mer och mer lika elpriser i Europa. Den konkurrensfördelen
            försvinner. På det sättet kan jag förstå att de fackliga organisationerna
            är oroade.
          </note>
          <note type="speaker">
            Anf. 157 MARIA LARSSON (kd) replik:
          </note>
          <note>
            Fru talman! Jag noterar att Lennart Beijer inte ser något samband
            mellan jobb, elförsörjning och tillgång till effektiv och priskonkurrensmässig
            energi. Det gör jag jämte de fackliga organisationerna och kommunalråden
            ute i kommunerna. Jag är bekymrad.
          </note>
          <note>
            Dessutom har jag inte fått svar på de väldigt konkreta frågor
            som ställts: Kommer det att finnas konsekvensanalyser? Kommer
            detta att ställas under riksdagens beslut?
          </note>
          <note type="speaker">
            Anf. 158 LENNART BEIJER (v) replik:
          </note>
          <note>
            Fru talman! Då det gäller Barsebäcksstängningen har ju riksdagen
            redan beslutat att regeringen använder lagen när det tillfälle
            kommer då man vill stänga Barsebäcktvåan.
          </note>
          <note>
            Det finns åtminstone en gammal koppling mellan jobb och elförsörjningen,
            och den kopplingen finns fortfarande. Men vi försöker ändra på
            detta, Maria Larsson! Vi vill alltså ha en utveckling av jobben
            utan att ytterligare öka elbehovet. Det arbetet är mycket intressant
            för ett modernt Sverige.
          </note>
          <note type="speaker">
            Anf. 159 GUNNAR ANDRÉN (fp) replik:
          </note>
          <note>
            Fru talman! Det är logiskt att Lennart Beijer företräder kraftlösheten
            i det här parlamentet.
          </note>
          <note>
            Jag vill ställa en fråga om motivet för avvecklingen. Fram till
            den 4 april 1979 var det för Vänsterpartiet så att kärnkraftsavfallet
            var motivet för att avveckla. Därefter, när det blev folkomröstning
            den 4 april, som beslutades av Olof Palme när man bytte åsikt
            bytte tydligen också Vänsterpartiet åsikt. Då var det reaktorerna
            som var farliga.
          </note>
          <note>
            Den 4 oktober 2004, 25 ½ år senare, ska tydligen Vänsterpartiet
            vara med och ersätta Kärnkraftsinspektionen och avgöra vilka reaktorer
            som är så farliga att de bör stängas.
          </note>
          <note>
            Hur kan Lennart Beijer säga att Barsebäck 2 är farligare än Forsmark
            3? Kan ni säga detta bättre än Statens kärnkraftsinspektion?
          </note>
          <note type="speaker">
            Anf. 160 LENNART BEIJER (v) replik:
          </note>
          <note>
            Fru talman! Jag uppfattade inte det som Gunnar Andrén sade i
            början av sin replik, men det kan han kanske upprepa.
          </note>
          <note>
            Barsebäck 2 är nog inte farligare än andra reaktorer. Jag förutsätter
            att alla reaktorer i Sverige är mycket säkra och sköts på ett
            mycket bra sätt.
          </note>
          <note>
            Däremot har jag sagt att Barsebäcktvåan, och för den delen även
            Barsebäckettan, legat på fel ställe är geografiskt felaktigt placerade.
            Det är en av anledningarna till att de kom i första rummet.
          </note>
          <note>
            Ja, vad är det som är värst? Är det reaktorerna? Eller är det
            svårigheterna att ta hand om kärnkraftsavfallet? Eller är det
            problemen när uran bryts? Jag kan nog tänka mig att samtliga de
            tre olika sakerna gör att det inte går att försvara att inte nu
            vidta åtgärder och påbörja en nödvändig avveckling av den svenska
            kärnkraften.
          </note>
          <note type="speaker">
            Anf. 161 GUNNAR ANDRÉN (fp) replik:
          </note>
          <note>
            Fru talman! Det är uppenbart att Vänsterpartiet nu sätter sig
            i Kärnkraftsinspektionens ställe och beslutar vilken reaktor som
            ska avvecklas först.
          </note>
          <note>
            Jag råkade bo i Lund, närmare bestämt strax intill Barsebäck,
            när det i mitten av 60-talet beslutades om förläggningen till
            Barsebäck. Då var motiven helt andra. Då var det bra att ligga
            nära befolkningskoncentrationerna. Det beslutet har vi alla varit
            med om att fatta, så det får vi ta ansvar för.
          </note>
          <note type="speaker">
            Anf. 162 LENNART BEIJER (v) replik:
          </note>
          <note>
            Fru talman! Ja, Gunnar Andrén, det är ett bekymmer att man med
            tiden får ändra sin historia på något sätt. Det är ett bekymmer
            att man för 30 år sedan tyckte på ett visst sätt i kärnkraftsfrågan
            och att vi numera tycker lite andra saker.
          </note>
          <note>
            För egen del har jag hela tiden hållit fast vid en linje. Jag
            kan tänka mig varför den tidens politiker tog det beslut som togs,
            men det var inte ett bra beslut. Därför har vi insett att de här
            reaktorerna måste fasas ut som de första i det svenska utfasningsprogrammet.
          </note>
          <note type="speaker">
            Anf. 163 ESKIL ERLANDSSON (c):
          </note>
          <note>
            Fru talman! Jag och Centerpartiet beklagar att det ej gick att
            nå en förhandlingslösning kring omställningen av det svenska energisystemet.
            Jag beklagar att vi inte kunde nå den marknadslösning som jag
            tror hade varit lycklig för alla parter utifrån att man med en
            sådan hade kunnat optimera olika saker som det nu i stället kommer
            att fattas politiska beslut om. Jag beklagar det också utifrån
            att vi i Centerpartiet är lite av initiativtagare till att vi
            skulle försöka denna vägen för att ställa om vårt energisystem.
          </note>
          <note>
            Någon kommer nu säkert att fråga mig: Gick det verkligen inte
            att nå en förhandlingslösning? Om jag får den frågan skulle jag
            svara att vi redan från början sade att vi skulle vara klara med
            de här förhandlingarna på senvåren innevarande år. Vi trodde vid
            det tillfället att det fortfarande var möjligt att nå en förhandlingslösning,
            så vi förlängde tiden för dem som förhandlade till sommaren. Under
            sommaren förlängde vi ytterligare en gång. Nu tvingas vi konstatera
            att det inte går trots två tidsförlängningar.
          </note>
          <note>
            Vi som samverkar kring energifrågorna har att visa industrin
            att vi menar allvar när det gäller energiomställningen. Det är
            ju inte den som vi förhandlar om det vill säga om vi ska ställa
            om vårt energisystem eller inte utan det är sättet vi har att
            diskutera. Energiomställningen i sig är, som jag ser saken, ej
            förhandlingsbar.
          </note>
          <note>
            När det visar sig att det inte går att komma fram på den väg
            som jag väldigt mycket har trott på återstår att fortsätta energiomställningen
            med de politiska medel som vi har till vårt förfogande.
          </note>
          <note>
            Stängningen av Barsebäck 2 enligt lag är, som jag ser det, beklaglig.
            Men energiomställningsarbetet fortsätter. Det finns alltså inga
            alternativ, och det går inte att förhandla om att vi inte ska
            ställa om vårt energisystem.
          </note>
          <note>
            Med detta vill jag alltså tydliggöra och deklarera på det allra
            bestämdaste att omställningen som sådan inte har varit på dagordningen
            i de diskussioner eller låt oss säga förhandlingar som nu varit
            under faktiskt ett par års tid. Varför? Jo, för mig som centerpartist
            är det viktigt att vi får ett grönare Sverige och ett friskare
            Sverige men också ett företagsammare Sverige. Jag tror att energiomställningen
            kan bidra till alla dessa tre visioner som vi i Centerpartiet
            har.
          </note>
          <note>
            Centerpartiet står alltså fast vid att den energiomställning
            måste göras som vi har medverkat till och där vi kommit en bit
            på vägen efter en ganska lång tid. Varför nu detta? Jo, därför
            att vi, som jag sagt i många debatter av den här typen, vill ge
            alla långsiktiga förutsättningar och spelregler. Då kan man inte
            hatta hit och dit.
          </note>
          <note>
            Jag tycker också att vi i vår generation måste ta vårt ansvar
            för saker och ting som vi ställer till med. Det kan inte vara
            så att vi ska överlåta alla problem på dem som kommer efter oss.
            Ett av problemen är, som någon talare före mig har sagt, att den
            svenska kärnkraften byggdes upp under en mycket kort tidsperiod.
            Det är fullkomligt omöjligt att avveckla den under en lika kort
            tidsperiod. Men för att vi inte ska så att säga stå på bar backe
            när det gäller att tillföra vårt samhälle energi av olika slag
            måste vi börja omställningen i tid så att vi kan behålla den välfärd,
            den sysselsättning och så vidare som vi alla är betjänta av och
            vill ha.
          </note>
          <note>
            Låt mig också konstatera, apropå debatten som man ibland möter
            om vad vi ska ersätta det som faller bort med, att för några år
            sedan var det många som log åt mig när jag diskuterade energipolitik
            och pratade bioenergi. I dag kan vi konstatera allesammans att
            bioenergin står för drygt en tredjedel av det vi puttar in i energisystemet.
            Visionen hos oss som har energiöverenskommelsen är att vi i Sverige
            på lite sikt ska basera all energitillförsel på förnybar energi.
            Jag hoppas innerligt att jag kan tyda de tecken som jag ibland
            ser som att det finns en samarbetsvilja från fler partier, att
            man vill vara med och diskutera de här sakerna. Jag hoppas att
            jag kan tyda det på så sätt att ni också vill ställa om vårt svenska
            energisystem.
          </note>
          <note type="speaker">
            Anf. 164 INGEGERD SAARINEN (mp) replik:
          </note>
          <note>
            Fru talman! I gårdagens debatt sade Maud Olofsson att gamla kärnreaktorer
            som har tjänat ut ska avvecklas. Jag undrar hur Eskil Erlandsson
            ser på det här? Vilka kärnkraftsreaktorer i Sverige är gamla?
            Finns det några som inte är det?
          </note>
          <note>
            I själva verket har Barsebäcksnedläggningarna ersatts av effekthöjningar.
            Hur ser Eskil Erlandsson på den saken?
          </note>
          <note>
            Jag funderar också på Eskil Erlandssons syn på marknadslösningar.
            För mig förefaller åtminstone den lösning som nu är vara en ganska
            planekonomisk lösning. Jag undrar hur Eskil Erlandsson ser på
            det.
          </note>
          <note type="speaker">
            Anf. 165 ESKIL ERLANDSSON (c) replik:
          </note>
          <note>
            Fru talman! Vi har ett årtal angivet i den lagstiftning som nu
            gäller apropå hur gamla kärnreaktorer är och ska vara när de avvecklas.
            Det årtalet är 40. Det är 40 år som man pratar om i den lagstiftning
            vi har.
          </note>
          <note>
            Jag ser positivt på att man optimerar olika former av energisystem
            apropå frågeställningen om effekthöjningar. Jag ser positivt på
            att man effektiviserar gamla vattenkraftverk också. Jag håller
            med Ingegerd Saarinen om att det vi nu har att ta ställning till
            är mer av planekonomi än det jag eftersträvar. Jag eftersträvade
            mer av marknadslösningar. Men eftersom inte det var möjligt att
            nå fram måste vi, som jag ser det, ändå fortsätta den energiomställning
            som vi är inne på.
          </note>
          <note type="speaker">
            Anf. 166 INGEGERD SAARINEN (mp) replik:
          </note>
          <note>
            Fru talman! Det blev fel. Jag menade egentligen att det som var
            påtänkt som lösning var väldigt planekonomiskt. Ett avtal med
            industrin och staten förefaller mig vara planekonomiskt tänkande.
            Det borde vara mer av ekonomiska styrmedel i stället för avtal.
            Anser Eskil Erlandsson att ett avtal mellan staten och industrin
            är ett marknadsekonomiskt instrument?
          </note>
          <note type="speaker">
            Anf. 167 ESKIL ERLANDSSON (c) replik:
          </note>
          <note>
            Fru talman! Ja. Svaret är ja. Det är mer marknad än det vi är
            inne på nu.
          </note>
          <note type="speaker">
            Anf. 168 MARIA LARSSON (kd) replik:
          </note>
          <note>
            Fru talman! Självfallet har jag respekt för gjorda uppgörelser,
            men precis som det landskap som kärnkraften i dag lever i har
            förändrats beroende på att vi har fått nya omvärldsfaktorer som
            spelar roll för vår bedömning av kärnkraftens möjligheter och
            begränsningar har också det politiska landskapet delvis förändrats.
            Min övertygelse är att energipolitiken kräver långsiktighet, och
            långsiktigheten kräver breda uppgörelser. Jag tror på en framtid
            med en mångfald av energislag, en större mångfald än vad vi hittills
            har haft. Jag har också en vision om att Sverige åter ska ta rollen
            som nettoexportör till Europa. Delar Eskil Erlandsson den syn
            som jag har?
          </note>
          <note type="speaker">
            Anf. 169 ESKIL ERLANDSSON (c) replik:
          </note>
          <note>
            Fru talman! Vår vision, som jag redovisade i mitt anförande,
            är att Sverige på lång sikt ska basera hela sin energitillförsel
            på förnybar energi. Jag hoppas och förutsätter att Kristdemokraterna
            och Maria Larsson också ställer upp på den synen. Det är det enda
            som är hållbart. Jag vill också upprepa, Maria Larsson, att vi
            ser positivt på de tecken till samarbetsvilja som finns från övriga
            partier. Välkomna med i gänget! Det vi inte förhandlar om är huruvida
            vi ska ställa om vårt energisystem till ett mer hållbart sådant
            eller inte.
          </note>
          <note type="speaker">
            Anf. 170 MARIA LARSSON (kd) replik:
          </note>
          <note>
            Fru talman! Det var ett både-och-svar måste jag säga. Förnybart,
            javisst. Det är därför jag är så bekymrad över det här beslutet.
            Vi ökar fossilbränslena i vårt land om vi fasar ut kärnkraften
            för snart. Min övertygelse är att den ska fasas ut i takt med
            att vi kan öka den förnybara delen. Det är inte möjligt med den
            tidsaspekt som man nu resonerar om.
          </note>
          <note>
            Nettoexportör till Europa? var min egentliga fråga. Ingår det
            i Eskil Erlandssons vision?
          </note>
          <note type="speaker">
            Anf. 171 ESKIL ERLANDSSON (c) replik:
          </note>
          <note>
            Fru talman! Jag tar det sista först. Ja, i min vision ligger
            en större marknad. Det oligopol som vi har i dag på den svenska
            elenergimarknaden är icke till gagn för någon konsument, varken
            den stora eller den lilla konsumenten. Jag ser gärna att vi breddar
            energimarknaden, företrädesvis, eftersom det är enklast, i norra
            Europa.
          </note>
          <note>
            Vad beträffar förnybart redovisade jag i mitt anförande att vi
            i dag har en tredjedel förnybart biobränsle i vårt energisystem.
          </note>
          <note type="speaker">
            Anf. 172 EVA FLYBORG (fp) replik:
          </note>
          <note>
            Fru talman! Jag har en ganska kort fråga till Eskil Erlandsson.
            Jag är i likhet med många andra i Sverige i dag, tror jag, lite
            brydd över var egentligen Folkpartiet, nej Centerpartiet står
            i energifrågan i dag. Var Folkpartiet står vet vi särskilt tydligt.
            Ska, som det stod i pressmeddelandet efter er överenskommelse,
            de kvarvarande aggregaten efter det att Barsebäck stängs nästa
            år utvärderas vartannat år ungefär och ni sedan gemensamt besluta
            när de ska stängas? Så står det i pressmeddelandet. Eller är det
            så, som Eskil Erlandsson och Maud Olofsson har gett uttryck för
            någon dag tidigare här, att marknadslösning ska råda? Eskil Erlandsson
            sade också: Välkomna i gänget! Jag undrar vilket gäng? Och vem
            är välkommen?
          </note>
          <note type="speaker">
            Anf. 173 ESKIL ERLANDSSON (c) replik:
          </note>
          <note>
            Fru talman! Den är välkommen i gänget som vill ställa om det
            svenska energisystemet till ett hållbart energisystem. För det
            andra är vi överens om att prövningar ska ske ett par år efter
            att vi har stängt Barsebäck 2.
          </note>
          <note type="speaker">
            Anf. 174 EVA FLYBORG (fp) replik:
          </note>
          <note>
            Fru talman! Jag vill komplettera med en fråga för att förstå
            Centerns nya position. Innebär det att miljökonsekvensbeskrivningen
            nu görs? Den skulle ju egentligen ha gjorts efter att Barsebäck
            1 stängdes. Då sade man att man inte gör det förrän hela Barsebäck
            är stängt. Detta ska ske nästa år. Kan Eskil Erlandsson tala om
            för oss att den miljökonsekvensbeskrivningen nu kommer att ske?
          </note>
          <note type="speaker">
            Anf. 175 ESKIL ERLANDSSON (c) replik:
          </note>
          <note>
            Fru talman! Jag kan inte lagstiftningen utantill. Om jag ändå
            gör ett försök är det så att stängningar ska prövas gentemot miljö-
            och klimatmål.
          </note>
          <note type="speaker">
            Anf. 176 ANNE-MARIE PÅLSSON (m) replik:
          </note>
          <note>
            Fru talman! Eskil Erlandsson sade nästan ordagrant följande:
            Energiomställningen är ej förhandlingsbar. Vad menar Eskil Erlandsson
            exakt med detta uttalande?
          </note>
          <note>
            Min andra fråga är: Är Maud Olofsson överens med detta uttalande
            såsom jag tror att det ska tolkas?
          </note>
          <note>
            Vidare har Eskil Erlandsson pekat på att 40 år är den livslängd
            man kan räkna med för en reaktor. Betyder det, om jag har förstått
            Eskil Erlandsson rätt, att när en kärnkraftsreaktor är 40 år,
            ska den avvecklas?
          </note>
          <note>
            Vidare säger Eskil Erlandsson att all energi ska vara förnybar.
            Min fråga är: Gäller detta oavsett kostnaden för detta? Hur ska
            detta i så fall gå till när vi har import?
          </note>
          <note type="speaker">
            Anf. 177 ESKIL ERLANDSSON (c) replik:
          </note>
          <note>
            Fru talman! Att energiomställningen som sådan inte är förhandlingsbar
            hoppas jag att vi är överens om. Vi kan alltså inte hålla på och
            smutsa ned runtomkring oss. Vi kan inte överlåta på kommande generationer
            att ta hand om de problem som vi har skapat i vår generation.
            Vi måste åtminstone börja lösa problemen.
          </note>
          <note>
            Vad beträffar Maud Olofsson kan jag bara vidimera vad jag sagt
            i några sammanhang: De uppgörelser som är gjorda är förankrade
            i vår riksdagsgrupp.
          </note>
          <note>
            40 år är det antal år som finns i den avvecklingslag som gäller
            för närvarande.
          </note>
          <note>
            När det gäller förnybart är det vår vision, och jag hoppas även
            Anne-Marie Pålssons, att vi ska använda oss av energislag som
            är förnybara, det vill säga ej påverkar kommande generationers
            möjligheter att leva ett bra liv på den här planeten.
          </note>
          <note type="speaker">
            Anf. 178 ANNE-MARIE PÅLSSON (m) replik:
          </note>
          <note>
            Fru talman! Jag tar då den fråga jag inte hann med tidigare.
            Den lyder kort och gott: Vill Eskil Erlandsson att Sverige även
            framöver ska vara en del av den europeiska energimarknaden?
          </note>
          <note>
            Om svaret på den frågan är ja, hur har då Eskil Erlandsson tänkt
            sig att stadsplaneringstänkande ska kunna tillämpas när vi har
            fri intro och exit när det gäller den europeiska energimarknaden?
          </note>
          <note type="speaker">
            Anf. 179 ESKIL ERLANDSSON (c) replik:
          </note>
          <note>
            Fru talman! Jag har på någon tidigare fråga svarat att jag är
            intresserad av att vidga olika energimarknader eftersom de i Sverige
            många gånger är föremål för oligopol. Det tycker jag inte är bra,
            vare sig för den stora eller den lilla konsumenten.
          </note>
          <note>
            Vad beträffar hur det påverkar olika saker är det bara att konstatera
            att i många sammanhang tecknar vi nu internationella överenskommelser.
            Kyotoprotokollet är ju ett sådant exempel där vi har en överenskommelse
            ett antal länder emellan.
          </note>
          <note type="speaker">
            Anf. 180 KRISTER HAMMARBERGH (m) replik:
          </note>
          <note>
            Fru talman! I den utveckling vi har där vi växlar svensk ren
            kärnkraftsel mot tysk och polsk kolkraft och finsk el hänvisas
            det huvudsakligen nu till två saker. Den första är att det gäller
            att ta ansvar för de kommande generationerna. Den andra är att
            det ständigt hänvisas till folkomröstningen 1980.
          </note>
          <note>
            Jag är i dag 40 år. När folkomröstningen hölls var jag 16 år,
            och hade inte rösträtt. Jag undrar, Eskil Erlandsson, hur länge
            det upplevs som relevant att hänvisa till folkomröstningen. Hur
            stora generationer ska omyndigförklaras när det gäller energipolitiken?
          </note>
          <note type="speaker">
            Anf. 181 ESKIL ERLANDSSON (c) replik:
          </note>
          <note>
            Fru talman! Jag har inte i denna debatt hänvisat till någon folkomröstning.
            Vad jag kan påminna mig har jag inte gjort det på ganska många
            år. För mig är det inte längre huvudskälet till att ställa om
            det svenska energisystemet. För mig finns det andra skäl som tar
            över en, som mycket riktigt påpekas, 25 år gammal omröstning som
            i sig inte heller är bindande och där det var svårt att tolka
            resultatet.
          </note>
          <note type="speaker">
            Anf. 182 KRISTER HAMMARBERGH (m) replik:
          </note>
          <note>
            Fru talman! Då kan vi vara överens om att vi ska slippa ta en
            debatt om folkomröstningen och dess resultat. Nu handlar det om
            att försöka få ett slags hållbar energipolitik framöver som också
            tar ansvar för koldioxidutsläpp och annat och verkligen tar ansvar
            för kommande generationer.
          </note>
          <note type="speaker">
            Anf. 183 ESKIL ERLANDSSON (c) replik:
          </note>
          <note>
            Fru talman! Jag upprepar: Jag har inte i den här debatten eller
            i någon av de närmast liggande debatterna hänvisat till någon
            folkomröstning som skäl för att ställa om vårt energisystem.
          </note>
          <note type="speaker">
            Anf. 184 INGEGERD SAARINEN (mp):
          </note>
          <note>
            Fru talman! I Folkpartiets och andra kärnkraftsanhängares argumentation
            framstår det ibland som om Sverige skulle vara unikt i att överväga
            att avstå från kärnkraft. I själva verket har de flesta länderna
            i världen ingen kärnkraft.
          </note>
          <note>
            Några av de länder som har haft kärnkraft har avvecklat den helt.
            Italien, Österrike, Polen och före detta Östtyskland har ingen
            kärnkraft alls längre.
          </note>
          <note>
            I flera av de länder som har kärnkraft pågår en avveckling. Länder
            som har påbörjat avveckling är till exempel Storbritannien, USA,
            Tyskland, Nederländerna, Spanien och troligen Kanada. Alla dessa
            har minskat antalet reaktorer i drift.
          </note>
          <note>
            Utbyggnaden av kärnkraften är i stort sett avslutad, och håller
            inte samma takt som stängningarna av reaktorer. År 2003 var det
            byggstart för en enda reaktor i världen, nämligen Rajastan-6 i
            Indien. Samtidigt stängdes sex reaktorer för gott: en i Tyskland,
            en i Japan och fyra i England. Fem av de reaktorer som stängdes
            var ganska små, men det är även den indiska reaktorn. I effekt
            räknat stängdes 898 megawatt, medan nybyggnaden stod för 202 megawatt.
          </note>
          <note>
            Det är bra att Barsebäck 2 stängs. Det är verkligen på tiden.
            Det var på löftet att inte starta Barsebäck 2 som Centern och
            Thorbjörn Fälldin vann valet 1976. Sedan blev han statsminister
            och beslutade praktiskt taget omedelbart att ge laddningstillstånd
            för reaktorn.
          </note>
          <note>
            På det här politikområdet är varken samvete eller oåterkalleliga
            löften mycket värt. Inte heller folkomröstningsresultat eller
            eniga riksdagsbeslut. Faktum är att Barsebäck 2 var föråldrad
            redan då den beställdes fem år tidigare. Samtidigt beställdes
            Forsmark 1 och 2 som bland annat hade dubbelt så bra elförsörjning
            och som hade ersatt den livsfarliga mineralullen med en säkrare
            isolering.
          </note>
          <note>
            År 1992 inträffade en incident i Barsebäck 2 som föranledde Kärnkraftsinspektionen
            att omedelbart stänga den och fyra andra reaktorer. En läcka i
            kylsystemet ledde till att ånga rev med sig lös mineralull som
            täppte igen silarna i kylsystemet.
          </note>
          <note>
            Incidenten hade liten omfattning eftersom reaktorn gick på 2
            % effekt i uppstart efter bränslebyte. Om något liknande hade
            inträffat i full drift hade konsekvenserna kunnat bli fruktansvärda.
          </note>
          <note>
            Men det hände ju inte. Därför är det allvarligaste att det visar
            på en ansvarslöshet hos den dåvarande ägaren Sydkraft och en mycket
            svag kärnkraftsinspektion. Det var ju trots allt inte för ros
            skull som Asea hade tagit bort mineralullen i sin tredje generation
            kokarreaktorer.
          </note>
          <note>
            Det är så här det är i verkligheten. Svensk kärnkraft är inte
            bäst i världen. Den är tvärtom mycket mer drabbad av allvarliga
            incidenter än kärnkraften i andra länder som Tyskland, USA, Frankrike
            och Storbritannien.
          </note>
          <note>
            Därför är det verkligen positivt att Barsebäck 2 nu äntligen
            stängs. Det som däremot är negativt är det sätt det sker på. Genom
            att kraftbolagen får pengar för att stänga denna farliga reaktor
            har man gett incitament för övriga reaktorägare att hålla hårt
            i sina reaktorer även om de inte är särskilt lönsamma. Om man
            väntar länge nog kommer den snälla staten kanske att hälla miljarder
            över en för att man ska stänga.
          </note>
          <note>
            Kärnkraftsinspektionen anser att Barsebäck behöver investera
            910 miljoner kronor för att komma upp i acceptabel säkerhet. Det
            är detta det handlar om, Eva Flyborg acceptabel säkerhet. Detta
            krav borde ha ställts för länge sedan som föreläggande. SKI har
            också hemligstämplat från vilket år det gäller, i en bilaga till
            de nya säkerhetsföreskrifterna.
          </note>
          <note>
            Men om man uppskattar kostnaden nu till nästan 1 miljard är det
            ju minst sagt tveksamt om den gamla reaktorn någonsin skulle ha
            kunnat tjäna in de här pengarna. Om man tar hänsyn till att det
            brukar bli dubbelt så dyrt och ta dubbelt så lång tid som man
            trodde är det ännu tveksammare. Med en någorlunda strikt säkerhet
            och utan löften om miljarder från staten skulle den antagligen
            ha stängts för länge sedan.
          </note>
          <note>
            Om man slutar att ge säkerhetsrabatt och höjer kärnkraftsskatten
            kommer avvecklingen i gång i lagom takt. Alternativen finns. I
            Tyskland producerar vindkraften 25 terawattimmar per år. Den har
            byggts upp på några få år. För oss blir det billigare eftersom
            tyskar, danskar, indier, spanjorer med flera redan har gjort en
            stor del av utvecklingsjobbet. Det blir också enklare eftersom
            vi bor i ett större, blåsigare och mer glesbefolkat land.
          </note>
          <note type="speaker">
            Anf. 185 ANNE-MARIE PÅLSSON (m) replik:
          </note>
          <note>
            Fru talman! I tisdags kväll var Ingegerd Saarinen och jag på
            samma tillställning. Vi var och hälsade på Fortum och fick där
            en mycket intressant föredragning om hur Fortum såg på den framtida
            energimarknaden. Bland annat fick vi lära oss något ganska intressant,
            nämligen att Sydkraft finns med i den grupp som nu kommer att
            bygga den femte reaktorn i Finland.
          </note>
          <note>
            Då undrar jag, fru talman, hur Ingegerd Saarinen ser på detta
            att vi har en gränslös marknad. Hon pläderar starkt för att avveckla
            kärnkraftverk i Sverige, men ägarna till dessa kan snabbt slå
            ned sina bopålar i något annat land och producera precis en sådan
            kärnkraft som vissa vänder sig så starkt emot.
          </note>
          <note type="speaker">
            Anf. 186 INGEGERD SAARINEN (mp) replik:
          </note>
          <note>
            Fru talman! Jag är inte för kärnkraft i Sverige och inte i något
            annat land heller. Däremot är jag för att varje land har ett demokratiskt
            styrelseskick. Varje land får faktiskt bestämma över sin egen
            energipolitik, åtminstone om det inte ställer till problem för
            hela världen som när det gäller koldioxidutsläpp. I princip måste
            varje land få bestämma över sin egen energipolitik.
          </note>
          <note>
            Däremot är jag mån om att Sverige inte ska hjälpa till genom
            att till exempel hjälpa till att bygga en kabel. För att den finska
            reaktorn ska byggas tror jag det är rätt nödvändigt att en kabel
            kommer till stånd, men jag vill inte vara med om att Sverige ska
            satsa pengar i det.
          </note>
          <note type="speaker">
            Anf. 187 ANNE-MARIE PÅLSSON (m) replik:
          </note>
          <note>
            Fru talman! Det var åtminstone en ganska konsekvent uppfattning
            som Ingegerd Saarinen här gav uttryck för: ingen kabel. Det var
            också en fullständigt korrekt bedömning av läget. Just kabeln
            möjliggör ju import av energi från andra länder som produceras
            på ett sätt som vi inte har någon som helst kontroll över.
          </note>
          <note>
            Men då har jag en fråga till Ingegerd Saarinen. Det argument
            som förs fram om varför man inte vill ha kärnkraft är ju bland
            annat den problematik kring slutförvaring som vi ännu inte har
            löst. Tror och tycker Ingegerd Saarinen att problematiken kring
            slutförvaringen blir mindre av att vi producerar mindre kärnkraft
            i Sverige men importerar mer från kärnkraftverk i andra länder?
          </note>
          <note type="speaker">
            Anf. 188 INGEGERD SAARINEN (mp) replik:
          </note>
          <note>
            Fru talman! Problematiken blir inte mindre om vi importerar,
            det vill säga den blir inte mindre i det land vi importerar ifrån.
            Den blir större i det landet. Däremot blir den naturligtvis mindre
            i Sverige. Ju mindre uran vi gör av med och ju mindre kärnkraft
            vi har, desto mindre blir problemet med slutförvaring.
          </note>
          <note>
            Sedan måste som sagt finländarna faktiskt få bestämma över sin
            energipolitik. Även om jag ogillar dess inriktning tänker jag
            inte överpröva den, även om jag kan protestera.
          </note>
          <note type="speaker">
            Anf. 189 Näringsminister LEIF PAGROTSKY (s):
          </note>
          <note>
            Fru talman! I 30 år har svensk industri fått leva i osäkerhet
            om vilka villkor som gäller för energiförsörjningen i vårt land.
            Inför varje val har energipolitiken hotats av total omläggning.
            Vår basindustri behöver arbetsro. Den behöver en energipolitik
            som ger långsiktighet och förutsägbarhet. Det är avgörande för
            Sveriges välstånd och utveckling.
          </note>
          <note>
            Detta perspektiv har varit utgångspunkten för energipolitiken
            sedan 1997 års energibeslut. Samförståndet mellan regeringen,
            Centerpartiet och Vänsterpartiet har krävt kompromisser från alla
            parter men har varit välgörande för Sverige. Det har varit ett
            styrkebevis för svensk demokrati. Äntligen fick vi en uppgörelse
            över blockgränserna, en uppgörelse som inte riskerade att välta
            på grund av plötsliga opinionsmässiga vindkantringar eller som
            kunde räcka bara fram till nästa valrörelse.
          </note>
          <note>
            I 1997 års energibeslut tog vi ett gemensamt ansvar för kärnkraften.
            Bland annat avskaffades slutåret 2010. Det var ett uttryck för
            att vi anser att kärnkraften är nödvändig till dess att andra
            energikällor kan komma in i systemet i tillräcklig omfattning.
            Sedan dess har vi arbetat målmedvetet och långsiktigt.
          </note>
          <note>
            I förra veckan meddelade förhandlingsmannen Bosse Bylund att
            han inte skulle kunna slutföra sitt uppdrag att åstadkomma en
            förhandlingslösning, att avståndet mellan parterna var för stort
            och att positionerna var för fastlåsta. Trots, som Eskil Erlandsson
            påpekade, de upprepade utsträckta tidsgränser man hade givits
            var det inte möjligt att gå i mål med en uppgörelse.
          </note>
          <note>
            De tre deltagande partierna presenterade då i stället en strategi
            för den fortsatta avvecklingen av kärnkraften. Avvecklingen ska
            ske ansvarsfullt och kontrollerat. Ny elproduktion ska byggas
            ut. Villkoren enligt 1997 års beslut i riksdagen för en stängning
            av Barsebäck 2 är uppfyllda, och reaktorn ska därför stängas nästa
            år.
          </note>
          <note>
            Barsebäck har de senaste åren stått för mellan ½ % och 1 % av
            den nordiska elproduktionen. Vi ser också att kraftbolagen ökar
            produktionen i de reaktorer som finns kvar genom effektiviseringar.
            Det leder till mer el utan att vi drar på oss nya risker och nytt
            avfall. Det tycker jag för min del är bra. Inverkan på elpriset
            kommer att vara begränsad. Stängningen av Barsebäck 1 hade liten
            eller kanske till och med ingen inverkan på elpriset, och när
            tvåan stängde mitt i vintern förra året och var stängd under lång
            tid, en stor del av 2003, kunde man inte skönja några effekter
            på de registrerade priserna i prisdiagrammet. Risken för effektbrist
            i södra Sverige under de allra kallaste vinterdagarna kommer inte
            att tillåtas öka.
          </note>
          <note>
            Vi som är parter i energiöverenskommelsen vill fortsätta avvecklingen
            därför att kärnkraften inte är förenlig med en hållbar utveckling.
            Den hållningen verkar delas av alla riksdagspartier, med undantag
            för Folkpartiet.
          </note>
          <note>
            Den svenska kärnkraften byggdes ut på 13 år. Som Eskil Erlandsson
            underströk är det i det här sammanhanget en närmast ofattbart
            kort tid. Gör vi ingenting, vilket två partier tycks vilja, måste
            kärnkraften ersättas under lika kort tid. Givet dagens omsorgsfulla
            tillståndsprövning, givet att vi inte vill återgå till planhushållning
            på energiområdet är detta en omöjlighet.
          </note>
          <note>
            Vänta och se är inget alternativ. Det är verklighetsflykt. Vi
            som står bakom strategin för kärnkraftens avveckling är beredda
            att ta ansvar. Vi vill inte till nästa generation lämna över ett
            elproduktionssystem som då i expressfart måste byggas om från
            grunden.
          </note>
          <note>
            Kärnkraften debatterades i riksdagen senast i maj i år. Jag var
            då för min del väldigt tydlig om vilken lösning jag föredrog.
            Jag ville att kärnkraftsindustrin själv skulle ta chansen och
            vara med och utforma en planerad och ordnad utfasning av kärnkraften.
            Vi kan nu konstatera att industrin inte var beredd, inte var mogen
            att göra detta. Det beklagar jag. Men i en sådan situation kan
            inte vi stå handfallna.
          </note>
          <note>
            I maj var jag också tydlig om en annan sak. Själva omställningen
            av energisystemet är inte och har aldrig varit en förhandlingsfråga
            för oss. Där har Eskil Erlandsson och jag precis samma åsikt.
          </note>
          <note>
            Kärnkraften ska avvecklas. Den är inte en långsiktigt hållbar
            energikälla. Kärnkraften producerar avfall som behöver en säker
            förvaring under många generationer. Det är den mänskliga faktorn
            som till sist avgör hur hög säkerhet vi kan uppnå. Därför måste
            vi arbeta än hårdare för att få fram bättre och mer långsiktigt
            hållbara energikällor.
          </note>
          <note>
            Vår vision är att Sverige på lång sikt baserar hela energitillförseln
            på förnybar energi. Sveriges energitillförsel baseras i dag till
            en tredjedel på förnybar energi. I en internationell jämförelse
            är det mycket högt.
          </note>
          <note>
            Det finns i dag en utbredd pessimism kring vår möjlighet att
            ta nästa steg i energiomställningen. Den pessimismen är på många
            sätt obefogad. Flera viktiga saker för oss i rätt riktning.
          </note>
          <note>
            Elcertifikatsystemet är på väg att utvecklas till ett kraftfullt
            instrument i energiomställningen. Systemet ses nu över. Vi vill
            att det ska vidareutvecklas och ges ökad långsiktighet. Avsikten
            är att elcertifikatsystemet ska permanentas.
          </note>
          <note>
            Vindkraften har stor potential. Den står i dag för mindre än
            1 % av den svenska energiförsörjningen. Ett antal vindkraftsprojekt
            har redan fått regeringens tillstånd. Byggs dessa skulle dagens
            produktionsnivå fördubblas. Ett antal mycket större projekt planeras.
            Tillsammans skulle de kunna producera el motsvarande en Barsebäcksreaktor
            i topptrim, något som vi inte har haft på ganska länge.
          </note>
          <note>
            Kraftvärmen har stora fördelar. Samtidig produktion av värme
            och el innebär effektivare resursanvändning och att en viktig
            källa till elproduktion utnyttjas. I Malmö och Göteborg planeras
            nu två kraftvärmeanläggningar som kommer att ha en produktionskapacitet
            om ytterligare minst en Barsebäcksreaktor.
          </note>
          <note>
            Vår industri är redan i dag oerhört energieffektiv. Regeringen
            har nyligen förelagt riksdagen ett program för energieffektivisering
            i energiintensiva företag. Det kommer att leda till ett minskat
            elbehov hos de elintensiva företagen.
          </note>
          <note>
            Det här är några exempel. Men de visar att omställningen pågår.
            Hur väl vi lyckas framöver kommer att avgöra den takt vi kan hålla
            i avvecklingen.
          </note>
          <note>
            För att vi ska klara att ta de sista stegen i avvecklingen behöver
            forskning och teknikutveckling nå ytterligare framgångar. Därför
            är det viktigt att de resurser vi satsar fokuseras hårdare. De
            ska riktas i första hand mot åtgärder som konkret kan stödja omställningen
            av energisystemet.
          </note>
          <note>
            Vår överenskommelse och vår strategi står naturligtvis öppen
            för fler partier. Större uppslutning och fler som vågar ta ansvar
            skulle vara bra för Sverige. Svensk energipolitik har i dag en
            ledning av tre partier som samarbetar och samarbetar väl sedan
            sju år och har nått framgångar i detta samarbete.
          </note>
          <note>
            Mot oss står tre andra partier som har olika åsikter i de centrala
            frågorna om framtiden för Barsebäck och om framtiden för energiforskning
            och vilken syn vi ska ha på utfasning eller inte utfasning av
            kärnkraften som energikälla i Sverige. De tre partierna tillsammans
            har inte presenterat något alternativ som medborgarna kan jämföra
            med vårt trepartialternativ. Jag hade hoppats att man i dagens
            debatt skulle ha presenterat ett sådant som vi nu i replikskiftet
            hade kunnat jämföra och ventilera. Jag beklagar att det inte har
            blivit så.
          </note>
          <note>
            Jag konstaterar att tre partier vill återstarta Barsebäck 2,
            när vi stänger den reaktorn nästa år. Ett parti vill återstarta
            inte bara Barsebäck 2 utan också Barsebäck 1. Den skillnaden,
            som är en skillnad på två reaktorer i Barsebäck, är en mycket
            dramatisk skillnad, och jag beklagar att den samsyn som våra tre
            partier har inte har nått fler partier.
          </note>
          <note type="speaker">
            Anf. 190 MARIA LARSSON (kd) replik:
          </note>
          <note>
            Fru talman! Det är för det första intressant att höra näringsministerns
            matematik tre plus tre partier. Det var ett som inte räknades
            alls. Jag vill gärna ha en kommentar till detta.
          </note>
          <note>
            När det gäller samarbetet har vi väntat på ett initiativ från
            regeringens sida. Det har inte kommit något sådant, så talet om
            ett ökat, utvidgat och breddat samarbete faller ganska platt till
            marken. Det är nämligen näringsministern som sitter på den hanteringen
            och möjligheten att skapa ett sådant. Det har inte tagits några
            som helst initiativ.
          </note>
          <note>
            För det andra kunde inte Lennart Beijer svara på den fråga som
            jag ställde, förmodligen för att han inte har beslutskraften i
            sin hand. Den är väl ganska isolerad till Regeringskansliet om
            jag förstår saken rätt.
          </note>
          <note>
            Kommer stängningen av Barsebäck 2 att föreläggas riksdagen för
            beslut? Kommer en konsekvensanalys när det gäller miljön och samhällsekonomin
            att tas fram så att det kan presenteras ett ordentligt underlag?
            Kommer den konsekvensanalysen också att ligga till grund för när
            stängningen ska ske?
          </note>
          <note type="speaker">
            Anf. 191 Näringsminister LEIF PAGROTSKY (s) replik:
          </note>
          <note>
            Fru talman! Ska jag behöva berätta för riksdagens ledamöter,
            Maria Larsson, att riksdagen bestämde 1997 att Barsebäck skulle
            stängas. Riksdagen preciserade hur det skulle gå till, vilka krav
            som skulle vara uppfyllda och delegerade till regeringen att verkställa
            detta beslut. Jag, som inte var ledamot av riksdagen då, måste
            naturligtvis utgå från att riksdagen inför sitt ställningstagande
            såg till att inhämta allt underlag riksdagen behövde för att fatta
            det beslutet.
          </note>
          <note>
            Vi levererar alltid underlag som kan behövas för att riksdagen
            ska kunna diskutera olika frågor. Det finns myndigheter och andra
            som gör det. Partierna har gott om resurser. Riksdagens utredningstjänst
            finns. Det ska inte kunna hindra.
          </note>
          <note>
            Jag undrar varför jag inte får svar på frågan om hur det alternativ
            ser ut som Maria Larsson står bakom. Ska Barsebäck 2 återstartas
            eller ska det bara protesteras när det nu läggs ned? Hur blir
            det med Barsebäck 1?
          </note>
          <note type="speaker">
            Anf. 192 MARIA LARSSON (kd) replik:
          </note>
          <note>
            Fru talman! Det är motstridigt att inbjuda till breddat samarbete
            och samtidigt föra en helt annan argumentation.
          </note>
          <note>
            Självklart ska det stängas utifrån det beslut som fattades 1997.
            Det jag försökte peka på i mitt anförande var att ganska mycket
            har förändrats, inte bara sedan 1980 utan faktiskt också sedan
            1997. Vi har fått ökade kunskaper, och det har dessutom förekommit
            en mediedebatt om huruvida det ska läggas under riksdagens beslut
            igen. Därför tycker jag att det är ganska intressant att få den
            upplysningen till kammaren i dag. Det var mycket relevant att
            ställa den frågan, menar jag.
          </note>
          <note>
            Naturligtvis måste den konsekvensanalys som tas fram ändå vara
            avgörande för beslutet. Anser inte näringsministern det?
          </note>
          <note type="speaker">
            Anf. 193 Näringsminister LEIF PAGROTSKY (s):
          </note>
          <note>
            Fru talman! Jag konstaterar att det krävdes att jag kommer från
            regeringen och berättar för riksdagen vad riksdagen redan har
            fattat beslut om och att Maria Larsson välkomnar att bli upplyst
            om denna enkla fråga. Det var en intressant observation.
          </note>
          <note>
            Det har hänt mycket sedan 1997. En sådan sak är Kyotoprotokollet.
            Av någon anledning har klimatfrågan försvunnit ur dagens debatt.
            Maria Larsson har inte nämnt den på länge. Sedan de första inläggen
            och efter Lennart Beijers påpekande om Kyotoprotokollet har frågan
            inte nämnts. Jag hoppas att den återkommer.
          </note>
          <note type="speaker">
            Anf. 194 EVA FLYBORG (fp) replik:
          </note>
          <note>
            Fru talman! Ordning i klassen var det! Nu ska vi ta det här i
            tur och ordning, herr minister. Kyotoprotokollet har nämnts av
            nästan alla här i dag. Jag talade ganska länge och väl om hur
            kärnkraftsnedstängningen i förtid i Sverige inte alls passar in
            i den strategin. Det är vi flera som har talat om.
          </note>
          <note>
            Maria Larsson har helt rätt när hon säger att miljökonsekvensbeskrivningen
            skulle ske det stod i regeringens egen proposition, kan jag upplysa
            Leif Pagrotsky om först efter stängningen av Barsebäck 2 och inte,
            som brukligt, efter stängningen av Barsebäck 1. Det är alldeles
            riktigt att regeringen måste återkomma om detta. Maria Larsson
            har rätt även på den punkten.
          </note>
          <note>
            Leif Pagrotsky sade att i 30 år har svensk industri varit osäker
            på vilken energipolitik som ska råda. Ungefär så sade Leif Pagrotsky.
            Men det blir inte mer förutsägbart nu med det här beslutet. Vartannat
            år ska ni träffas och prata om ifall det är något kärnkraftverk
            och i så fall vilket som ska stängas just det året. Ingen vet
            med andra ord. Ur askan i elden, herr minister.
          </note>
          <note type="speaker">
            Anf. 195 Näringsminister LEIF PAGROTSKY (s) replik:
          </note>
          <note>
            Fru talman! Jag tackar Eva Flyborg för att hon kommer tillbaka
            till klimatfrågan. Men Lennart Beijer kommenterade skräckbilderna
            som Eva Flyborg utmålade i första inlägget. Själva huvudpoängen
            i Eva Flyborgs motstånd mot stängningen av Barsebäck 2 handlar
            om klimatfrågan. Hur går det ihop med Kyotoprotokollet? Förklara
            det. Jag hörde inte det.
          </note>
          <note type="speaker">
            Anf. 196 EVA FLYBORG (fp) replik:
          </note>
          <note>
            Fru talman! Det är bra att vi har internmejl. Jag ska med förtjusning
            skicka hela mitt anförande till näringsministern så att han kan
            se hur de olika sakerna hänger ihop.
          </note>
          <note>
            Jag talade bland annat om hur SMHI hade på anmodan av länsstyrelsen
            gjort en rapport där man förutsåg hur klimatet i Skåne skulle
            förändras om ett av verken skulle stängas. Om man stängde bara
            Barsebäck 1 nu har vi dubblat, så vi kan dubbla siffrorna skulle
            128 ton per år mer kväve falla ned över Skåne. Det skulle till
            exempel falla ned 460 ton mer svavel per år om ett kärnkraftverk
            skulle stängas. Nu stänger vi det dubbla antalet. Hur är det möjligt
            att Sveriges näringsminister vill vara med och förvandla Skåne
            från kornbod till sotbod?
          </note>
          <note type="speaker">
            Anf. 197 Näringsminister LEIF PAGROTSKY (s) replik:
          </note>
          <note>
            Fru talman! I det första inlägget pratade Eva Flyborg om klimateffekten.
            Nu är det svavel och annat.
          </note>
          <note>
            Faktum är att vi nu har en handel med utsläppsrätter. Eva Flyborgs
            överord om hur klimatet skulle förstöras om vi stänger Barsebäck
            2 förefaller mig bygga på en okunnighet om att vi i EU, i Ryssland,
            i alla möjliga länder som har skrivit på Kyotoprotokollet, har
            bestämt oss för en teknik för att hantera detta som gör att Eva
            Flyborgs argument faller platt på hälleberget. De tyder på en
            fundamental okunnighet om vilken politik vi i Sverige bedriver
            på området.
          </note>
          <note type="speaker">
            Anf. 198 ANNE-MARIE PÅLSSON (m) replik:
          </note>
          <note>
            Fru talman! Näringsministern har just förklarat att överenskommelsen
            ska bidra till att skapa en större säkerhet på den svenska energimarknaden.
            Jag vill nog hävda att det är precis tvärtom. Dessutom tycker
            jag att det är en lysande uppvisning i dubbelmoral.
          </note>
          <note>
            Det finns två saker jag tycker är viktiga att peka på. Den ena
            har jag varit inne på flera gånger tidigare i dag, men jag vill
            ändå ha en kommentar från näringsministern. Regeringen har ställt
            sig bakom en utbyggnad av en kabel till Finland. I Finland ska
            man starta en femte reaktor. Bland den företagsgrupp som ska bygga
            reaktorn återfinns Sydkraft. Är det inte i högsta grad dubbelmoral
            att avveckla svensk kärnkraft men i stället skapa möjlighet att
            importera finländsk kärnkraft?
          </note>
          <note>
            Den andra aspekten på dubbelmoral handlar om det företag som
            näringsministern själv ansvarar för ytterst, nämligen Vattenfall.
            Vattenfall har varit föremål för en granskning av Riksrevisionen,
            där man bland annat pekar på att direktiven från Näringsdepartementet
            som gäller uppfyllandet av miljöpolitiska mål har varit otydliga
            eller rakt formulerade, i den mån de över huvud taget funnits
            med.
          </note>
          <note>
            På en rak fråga till Lars Josefsson, vd för Vattenfall, i vad
            mån de politiska målen har varit en restriktion i verksamheten
            var svaret nej. Uppenbarligen har man från Vattenfalls
          </note>
          <note type="speaker">
            Anf. 199 Näringsminister LEIF PAGROTSKY (s) replik:
          </note>
          <note>
            Fru talman! Min åsikt är att varje land ska ta ansvar för sin
            energiproduktion och sin energiförsörjning. Min åsikt är att Sverige
            ska vara självförsörjande med elenergi. Det hindrar inte att jag
            samtidigt tycker att vi ska kunna jämna ut säsongssvängningar
            mellan sommar och vinter och att vi ska kunna jämna ut mellan
            grannar med olika naturförhållanden och också mellan olika år.
          </note>
          <note>
            Sverige är bergigt, Finland, Tyskland och Danmark är platt. Vi
            har olika prismönster, och det ska vi kunna jämna ut inom ramen
            för att vi är självförsörjande. Det tycker jag är en fullständigt
            fundamental och rimlig grundordning. Jag kommer inte att engagera
            mig i den norska debatten om huruvida det ena eller det andra
            vattenkraftverket är fult eller om dammen förstör naturvärden.
            Det får varje lands medborgare via sina demokratiska processer
            ta ansvar för.
          </note>
          <note>
            I den här kabeln till Finland är vi skyldiga att leverera ström
            till Finland när Finland behöver ström. Det handlar lika mycket
            om export som om import. Vi har ett nordiskt energisamarbete som
            bygger på symmetri i frågorna. Jag kommer att arbeta för fler
            kablar i alla tänkbara riktningar mellan våra grannländer för
            att minska sårbarheten och öka stabiliteten på priserna.
          </note>
          <note type="speaker">
            Anf. 200 ANNE-MARIE PÅLSSON (m) replik:
          </note>
          <note>
            Fru talman! Sverige är i dag nettoimportör ungefär 10 % av förbrukningen
            importeras. Det är skönt att energipriserna inte ökade efter nedläggningen
            av Barsebäck.
          </note>
          <note>
            Åter till Vattenfall. Vattenfall engagerade sig i Tyskland i
            brunkolsanläggningar, som i rimlighetens namn inte alls är särskilt
            bra ur Kyotosynpunkt. Från Vattenfalls sida menar man att man
            inte har fått några tydliga direktiv, i varje fall inte direktiv
            som begränsar satsningarna i Tyskland.
          </note>
          <note>
            Hur kan näringsministern å ena sidan tala för att vi bör bidra
            till att växthuseffekten inte förvärras, å andra sidan samtidigt
            låta sina egna bolag agera just på ett sådant sätt?
          </note>
          <note type="speaker">
            Anf. 201 Näringsminister LEIF PAGROTSKY (s) replik:
          </note>
          <note>
            Fru talman! Jag konstaterar att Tyskland deltar i Kyotosamarbetet.
            Tyskland har åtagit sig precis samma sak som Sverige. Tyskland
            har precis som vi, som alla andra EU-länder, ett system där man
            distribuerar rätten att släppa ut koldioxid. Jag utgår från att
            Vattenfall är lojalt mot de tyska reglerna som har bestämts av
            Tysklands folk i deras demokratiska processer. Diskussionen om
            dubbelmoral är konstig. Det är främmande för mig att svensk lag
            skulle gälla i Tyskland.
          </note>
          <note type="speaker">
            Anf. 202 KRISTER HAMMARBERGH (m) replik:
          </note>
          <note>
            Fru talman! Näringsministern inledde med att säga att svenskt
            välstånd vilar på att svensk industri mår bra och att svensk industri
            mår bra av långsiktiga spelregler. Det håller jag med om. Däremot
            tycker jag att det är lite långsökt att hävda att en minskning
            av kapaciteten genom att lägga ned Barsebäck 2 inte på något sätt
            skulle påverka priset. Det är lite grann som den nya ekonomin
            där utbuds- och efterfrågekurvor plötsligt skulle ha vänts. Jag
            skulle vilja syna detta. Självklart kommer detta att innebära
            höjda priser och en försämring för den elintensiva svenska industrin.
          </note>
          <note>
            Sedan konstaterar näringsministern att det krävs gigantiska satsningar
            för att ersätta kärnkraft med vindkraft. Var anser näringsministern
            att vindkraften ska byggas? Över hela landet eller i närheten
            av storstäderna? Som ledamot från Norrbotten undrar jag om det
            inte bara är våra älvar som ska byggas ut utan om även våra kuster
            ska förstöras.
          </note>
          <note type="speaker">
            Anf. 203 Näringsminister LEIF PAGROTSKY (s) replik:
          </note>
          <note>
            Fru talman! Docent Pålsson berättade just att när Barsebäck 1
            stängdes steg inte elpriserna. Ni kan väl klara ut på ett partimöte
            varför det blev så och hur det kommer att vara framöver.
          </note>
          <note>
            Jag går i stället över till den andra frågan och ägnar de få
            sekunder jag har åt vindkraften. Jag vill ha mer vindkraft i Sverige.
            Vi har fördubblat vindkraftsproduktionen de senaste åren, men
            den är fortfarande liten i omfattning. Ett skäl är att det tar
            lång tid att komma igenom prövningsprocessen. Det är många inte
            minst miljöprövningar som ska göras. Jag tycker att vi ska ena
            oss om ett antal platser som är lämpliga och som är acceptabla
            ur miljösynpunkt där vi kan förlägga de storskaliga vindproduktionsanläggningar
            som behövs för att få ekonomi i vindkraftsanläggningarna. Sådana
            anläggningar behöver vi, och sådana anläggningar tycker jag att
            vi ska se till att få fram.
          </note>
          <note>
            Våra tre partier har enats om metoder för att snabba på och stimulera
            processen. Vi har finansiellt stöd av olika slag, och jag är optimistisk
            om vindkraftens framtid i det svenska energisystemet. Men det
            kommer att ta tid.
          </note>
          <note type="speaker">
            Anf. 204 KRISTER HAMMARBERGH (m) replik:
          </note>
          <note>
            Fru talman! Jag kan konstatera att norra Sverige är en stor nettoexportör,
            eftersom vi tydligen inte ska gå över landgränserna i den här
            debatten, åtminstone regionalt när det gäller elenergi. Och i
            det fall man skulle bygga ut vindkraften storskaligt skulle man
            kunna vara det i än större grad.
          </note>
          <note>
            Jag vet inte hur jag ska tolka, eftersom jag inte riktigt har
            fått ett svar. Är det på det sättet att vi, för att Barsebäck
            2 nu ska kunna läggas ned, kommer att få en storskalig vindkraftssatsning
            i skärgården i Norrbotten?
          </note>
          <note type="speaker">
            Anf. 205 Näringsminister LEIF PAGROTSKY (s) replik:
          </note>
          <note>
            Fru talman! Jag har inte förstått sambandet, som Hammarbergh
            nämner, att det att vi lägger ned Barsebäck skulle ha någonting
            att göra med vindkraft i Norrbotten. Det är väl mer naturligt
            att utnyttja de tillstånd som redan finns i fråga om vindkraftsanläggningar
            i Öresundsområdet. Det tycker jag känns mer angeläget.
          </note>
          <note>
            Regeringen har nyligen avslagit en begäran från Göteborg Energi
            om att bygga en vindkraftsanläggning vid Fladen utanför Kungsbacka
            och Varberg. Det är en noggrann prövning och bara vissa lägen
            som är acceptabla, men en del lägen ska vi se till att få avsatta
            för det här ändamålet, så att vi kan få rejält med vindkraft i
            det svenska energisystemet. Vi behöver mer förnybar energi, och
            vindkraft är en utmärkt sådan.
          </note>
          <note type="speaker">
            Anf. 206 JAN LINDHOLM (mp):
          </note>
          <note>
            Fru talman! Sverige tillförs ca 615 terawattimmar energi per
            år. Av det utgör drygt 200 terawattimmar kärnenergi. Någon kanske
            studsar. Det kan väl inte stämma? Jo, eftersom jag nu pratar om
            tillförsel.
          </note>
          <note>
            Kärnkraftsindustrin är en stor energiförbrukare. Drygt 130 av
            de 200 terawattimmarna går förlorade, främst i form av värme,
            vilket gör att den siffra ni känner igen, 70 terawattimmar, är
            den volym elektricitet som levereras till samhällets övriga sektorer.
          </note>
          <note>
            Andra energislag har självklart också energiförluster, ca 83
            terawattimmar, vilket innebär att det är ca 400 terawattimmar
            som vi årligen använder i vårt samhälle.
          </note>
          <note>
            Vi har inlett kärnkraftsavvecklingen i Sverige. Hur ser det ut
            i omvärlden? Det finns totalt 440 reaktorer. Förra året stängdes
            totalt åtta reaktorer av i Tyskland, Kanada, Storbritannien och
            Japan. Totalt har redan 18 reaktorer stängts enbart i Tyskland.
            Förra året startades två nya reaktorer, en i Kina och en i Sydkorea.
          </note>
          <note>
            Till bränslet bryter man uran, främst i Australien, Kanada, Ryssland
            och USA. Det är enorma arealer som går förlorade när de få procenten
            av det krossade berget som är användbara som råvara mals ned och
            löses upp i starka kemikalier. Tungmetaller sprids då i markerna
            som blir oanvändbara för generationer framöver.
          </note>
          <note>
            Kärnkraftskramarna får det ofta att framstå som om kärnkraft
            vore ett alternativ både med framtid och volym. Men de brytbara
            uranfyndigheterna, som enligt dagens definition är de där brytkostnaden
            uppgår till högst 130 amerikanska dollar per kilo anrikat uran,
            beräknas faktiskt endast kunna klara försörjningen av dagens reaktorpark
            i 70 till högst 100 år.
          </note>
          <note>
            Kärnkraftskramarna påstår också att kärnkraften är ett alternativ
            till olja och annan fossil energi. Då skulle kärnkraften behöva
            minst tiodubblas, kanske tjugodubblas, och kända uranreserver
            skulle då snabbt ta slut. Hur långsiktig är den lösningen?
          </note>
          <note>
            Nej, låt oss först och främst slå fast att kärnkraften aldrig
            kan bli något annat än en obetydlig parentes i mänsklighetens
            energiförsörjning, några få procent under en hundraårsperiod.
          </note>
          <note>
            Med solenergi är det helt annorlunda. Det är ingen lagrad energi.
            Solen strömmar ständigt mot vår planet. Hela mänsklighetens totala
            energiförbrukning är mindre än 1 % av energiinstrålningen.
          </note>
          <note>
            Att använda solen ändrar inte det naturliga kretsloppet. Atmosfärens
            sammansättning blir oförändrad. Inga tungmetaller tillförs från
            jordskorpan. Solens strålar lämnar inga föroreningar efter sig.
            Och, kanske viktigast av allt, den globala fördelningen av resursen
            är ganska god.
          </note>
          <note>
            Det har sagts förut, men i dag är världens samlade expertis ganska
            överens. Vi närmar oss det årliga taket av hur mycket olja som
            går att ta upp.
          </note>
          <note>
            Om vi slår i produktionstaket om fem eller tio år är kanske inte
            det viktiga. Det viktiga, fru talman, är att efterfrågan inte
            kommer att slå i samma tak. Efterfrågan kommer att fortsätta att
            öka när den årliga produktionsvolymen minskar, och det här är
            ingenting som händer långt fram i tiden. Det händer i vår generation,
            inom 1520 år. Så fru talman förstår att det är bråttom att byta
            energisystem. Att byta kostar energi. Därför är det extra klokt
            att vara ute i god tid.
          </note>
          <note>
            Svensk solvärmeforskning är internationellt mycket erkänd. Vi
            ligger ofta före andra länder i Sverige på nya teknikområden,
            och vår blinda tro på kärnkraften gjorde att vi tyvärr missade
            vindkraftsindustrin, trots att vi faktiskt var världsledande för
            30 år sedan. Låt inte samma sak hända en gång till!
          </note>
          <note>
            Nu har näringsministern gått. Jag hade velat säga till honom
            att göra en rejäl satsning på svensk solvärmeforskning, på svensk
            solvärmeindustri och därmed på en praktisk väg, som ingen i debatten
            tidigare har visat på, bort från kärnkraften. Solfångare och ackumulatortankar
            i kombination med pelletskaminer kan användas för att klara de
            enstaka topplasterna några veckor varje vinter. Den tekniken ger
            minskad sårbarhet. Den löser problemet med ekonomi och ger faktiskt
            hållbara arbetstillfällen, som också efterfrågats i debatten.
          </note>
          <note>
            För omställning och utveckling krävs det faktiskt spetskompetens.
            Skapa omedelbart ett svenskt centrum för solvärmeforskning! Använd
            de befintliga resurserna i landet, så som man till exempel gjorde
            med solelforskningen i Uppsala. Satsa på det centrum för solenergiforskning
            som redan finns i Borlänge, där den kvarvarande kompetensen i
            landet har övervintrat!
          </note>
          <note type="speaker">
            Anf. 207 NYAMKO SABUNI (fp):
          </note>
          <note>
            Fru talman! Socialdemokraterna är stolta över sin politik, för
            att de på några rankinglistor intagit topplatsen. Irritationen
            är stor på oss på den borgerliga sidan för att vi inte kan uppskatta
            allt det goda de har skapat under sina tio år vid regeringsmakten.
            Vi bara tjatar och gnäller om det som de antagligen ser som detaljer
            som de ännu inte lyckats lösa.
          </note>
          <note>
            Men att vara bäst i klassen är inte samma sak som att vara så
            bra som man kan vara. Vi i Folkpartiet menar att Sverige kan mycket
            bättre än det vi ser i dag. Det är jag övertygad om att den dryga
            miljon som i dag befinner sig utanför arbetsmarknaden också anser.
          </note>
          <note>
            Vilka lösningar har regeringen för att underlätta för de arbetslösa
            att ta sig ut på arbetsmarknaden? Vilka lösningar finns det för
            att se till att sjukskrivna så fort som möjligt kan rehabiliteras
            för att komma tillbaka till arbetet?
          </note>
          <note>
            För vem som helst står det klart att om de arbetslösa och tillfälligt
            sjukskrivna ska ta sig tillbaka eller in på arbetsmarknaden är
            vi beroende av att det finns människor som är redo att skapa dessa
            arbetstillfällen, det vill säga företagare. Företagare är vår
            tids hjältar. Dessa ord har sagts av en socialdemokrat. Så långt
            håller jag med. Företagare är dock inte hjältar enbart för att
            de skapar arbetstillfällen för oss övriga, utan de är hjältar
            för att de klarar av att verka under ohyggliga förhållanden. Det
            handlar om de många krångliga regelverken, som gör att företagaren
            inte kan vara den entreprenör han eller hon en gång ville bli
            utan i stället blir administratör, för att inte tala om de kostnader
            det medför att administrera alla dessa krav. Det höga skattetrycket
            gör att företagaren inte kan expandera genom nya anställningar,
            och nu vill man lösa de ekonomiska problem som de höga sjukskrivningstalen
            leder till med att låta arbetsgivaren finansiera ännu mer.
          </note>
          <note>
            Arvs- och gåvoskatten ska avskaffas. När planerar Socialdemokraterna
            att avskaffa förmögenhetsskatten, den skatt som leder till att
            riskkapital lämnar landet? Riksskatteverket gör bedömningen att
            500 miljarder har lämnat landet under den tid vi haft förmögenhetsskatten.
            Lika mycket beräknas de utflyttade svenskarna ha tagit med sig.
          </note>
          <note>
            Socialdemokraterna förlitar sig på konjunkturen. Den förväntas
            lösa problemet med arbetslösheten.
          </note>
          <note>
            Fru talman! En konjunktur i sig själv löser inte några problem.
            Högkonjunkturer är till för att utnyttjas på samma sätt som en
            surfare utnyttjar en våg. En våg är värdelös om inte surfaren
            har en bräda. Socialdemokraterna tror att de kan surfa utan bräda.
          </note>
          <note>
            En förutsättning för att vi ska komma till rätta med de höga
            sjukskrivningstalen är att se till att vi har en effektiv vårdapparat.
          </note>
          <note>
            Enligt undersökningar är de skattefinansierade privata vårdalternativen
            många gånger effektivare än de landstingsdrivna. Personalen trivs
            bra, och lönerna är bättre. 40 % av de sjukskrivna väntar på rehabilitering.
            Hur vill regeringen lösa problemet? Jo, genom att införa en stopplag
            som förbjuder privata vårdalternativ med vinstintresse. Men för
            socialdemokrater är det tydligen inte möjligt att förena vinstintresse
            med ansvar. Vården är så viktig att den inte kan utsättas för
            detta!
          </note>
          <note>
            Herr talman! Man kan dra det till sin spets och undra om Socialdemokraterna
            inte också anser att livsmedelsbutiker inte heller borde drivas
            i privat regi, och framför allt inte med vinstintressen. För mat
            är väl också viktigt och grundläggande för oss alla?
          </note>
          <note>
            Folkpartiet har rest runt i landet och besökt energintensiv industri.
            Ute i landet råder en förtvivlan om hur politiker egentligen tänker.
            Samma företag som vi besökt har också näringsministern besökt.
            Människor på dessa företag bara skakar på huvudet och förstår
            inget. De hade pratat med Pagrotsky. Han hade visat förståelse
            för deras behov i energifrågan. Hur kunde det gå så här? Hur kan
            han fatta beslut om att stänga Barsebäck? är en fråga som de ställer.
          </note>
          <note>
            Det är inte bara industrin som känner förtvivlan. Det gör också
            de socialdemokratiska kommunalråden, som blir de som får leva
            med de konsekvenser detta får. Det är inte lätt att flytta på
            en industri. På något sätt måste dock de ökade kostnader som bristen
            på el kommer att innebära kompenseras. Detta är jag övertygad
            om i första hand kommer att innebära uppsägningar.
          </note>
          <note>
            Eva Flyborg sade tidigare i riksdagens talarstol: Ångra er, det
            är mänskligt att fatta fel beslut. Tid finns det fortfarande.
          </note>
          <note type="speaker">
            Anf. 208 VIVIANN GERDIN (c):
          </note>
          <note>
            Herr talman! Ämnet är energi och näringspolitik. Och jag vill
            prata om näringspolitik och småföretagande.
          </note>
          <note>
            Småföretagen är ju nyckeln till välfärd i vårt land. Tyvärr är
            det väldigt många som inte gör den kopplingen.
          </note>
          <note>
            Sedan flera decennier har entreprenörer och småföretagare i vårt
            land bemötts av stor misstänksamhet från den socialdemokratiska
            regeringen. Detta har främst visat sig genom negativa särlagstiftningar
            i socialförsäkringssystemen, extra pålagor, till exempel sjuklönekostnader,
            och straffbeskattningar av småföretagarna.
          </note>
          <note>
            För mig som centerpartist är det viktigt att uppmuntra kreativa
            människor att både vilja och våga satsa på företagande. De ytterst
            ansvariga för att det ska bli några förändringar är regeringen,
            som måste inse att företaget och företagaren är två sidor av samma
            mynt. Därför behövs det åtgärder för att underlätta för företagen
            men också för att stimulera ägandet.
          </note>
          <note>
            Det är också viktigt att få fler kvinnor att starta och driva
            företag i landet. Det gynnar hela samhället på många sätt. Vi
            får en starkare ekonomisk utveckling. Med fler kvinnor i näringslivet
            undergräver vi även de könsroller och normer som i dag exkluderar
            kvinnor från inflytande och delaktighet i samhället.
          </note>
          <note>
            Var tredje person säger sig vilja vara företagare, men det är
            knappt 4 % som är det. Vad är det då som hindrar dem från att
            bli företagare?
          </note>
          <note>
            Krångliga regler vill jag lyfta fram i första hand. De skapar
            väldigt mycket merarbete för företagaren, men inte bara för företagen
            utan också för myndigheterna. Dessutom kostar det stora pengar.
          </note>
          <note>
            Vi har fått ett väldigt stort problem de senaste åren som jag
            kommit i beröring med, och det är de krångliga reglerna och svårigheterna
            att tolka dem, svårigheter inte bara mellan företagen och myndigheterna
            utan också mellan olika myndigheter. Det drabbar småföretagen.
            Det finns konkreta fall där det har gått så långt att företagen
            har hämmats. De har måst stänga sina verksamheter, de har så småningom
            gått i konkurs. Rättsosäkerheten upplevs hos en del företagare
            som väldigt stor, och möjligheterna att få upprättelse är mycket
            små minimala, skulle jag vilja påstå.
          </note>
          <note>
            Det finns andra hinder som företagarna ställs inför, och det
            är riskerna. Många funderar: Varför riskera ett jobb, hus och
            hem för att bli företagare om jag inte tillåts tjäna något större
            på det hela?
          </note>
          <note>
            Dagens system är uppbyggt så, och det av ett arbetarparti, att
            det stimulerar kapitalplaceringar på börsen men inte placeringar
            i ett familjeföretag. För mig som centerpartist är det både enögt
            och trångsynt att inte uppskatta småföretagen utan i stället straffbeskatta
            dem.
          </note>
          <note>
            Jag och Centerpartiet har en vision om ett företagsammare Sverige,
            att vi ska ta vara på alla möjligheter att skapa jobb, även utanför
            dagens stora tillväxtområden, också i skogslänen som i mitt hemlän
            Värmland.
          </note>
          <note>
            Vi får inte enbart förlita oss på de stora börsnoterade företagen.
            Dessa är dessutom mycket rörliga över nationsgränserna. Vi i Centerpartiet
            vill se mer satsningar på småföretagande för att därmed också
            öka sysselsättningen och minska arbetslösheten.
          </note>
          <note>
            Med bättre ekonomiska villkor för företagsamheten kan vi få fler
            företag och få företag att växa. Men då får vi inte göra sådana
            misstag som ligger i det förslag som finns nu. Det gäller bland
            annat sjuklönekostnaderna. Jag tycker att det är både ett ogenomtänkt
            förslag och ett förslag som kan medföra att arbetslösheten ökar.
            De små företagen blir mycket försiktiga med vem de anställer.
            Det här är inte bara ett problem för småföretagen kostnadsmässigt,
            utan det stänger också ute flera arbetssökande som vill komma
            in på arbetsmarknaden.
          </note>
          <note>
            Vi behöver förbättra kostnadsläget för småföretagen. Det är viktigt
            att göra det lönsammare för småföretagare. Också de ska kunna
            investera i framtiden och därmed bli den tillväxtmotor som vi
            behöver för att behålla välfärden.
          </note>
          <note>
            Jag vill avsluta med att säga att även tillgången på riskkapital
            är en fråga som vi i Centerpartiet lyfter fram. Där får man inte
            försämra för småföretagen, utan man måste inse att det är grundläggande
            för att företagandet ska kunna utvecklas.
          </note>
          <note type="speaker">
            Anf. 209 BJÖRN HAMILTON (m):
          </note>
          <note>
            Herr talman! Jag tänkte tala lite om turismen, vår nya basindustri.
          </note>
          <note>
            Turismen har en totalomsättning på ungefär 164 miljarder kronor.
            Den sysselsätter 126 000 människor, och en skatteintäkt bara från
            utlandsturismen kan summeras till 20 miljarder kronor årligen.
            Det gör turismen till en betydande svensk basindustri.
          </note>
          <note>
            Turismen är en modern tjänstenäring med en export större i ekonomisk
            betydelse och viktigare för vår välfärd än de svenska bil-, livsmedels-,
            trävaru- och läkemedelsindustrierna. Turism och reseindustrin
            har globalt sedan många år passerat bil- och oljeindustrin och
            är därmed världens största industri med en stadig ökning såväl
            i omsättning som i antal sysselsatta. Dessutom är turismen genom
            människors större rörlighet och ökande fritid förhållandevis opåverkad
            av konjunktursvängningar. Hemmamarknaden för den svenska turistindustrin
            är värd ca 120 miljarder kronor årligen och ger ett viktigt bidrag
            till ekonomi och sysselsättning, inte minst i sådana delar av
            vårt land som fjällvärlden och vissa kustområden där övrig industri
            har svårt att verka.
          </note>
          <note>
            Turismen består av transporter, boende, mat, shopping och upplevelser
            som sevärdheter, evenemang, natur och aktiviteter. Branschen präglas
            av ett stort antal småföretag, ett fåtal större företag, främst
            inom transport och hotell, samt ett omfattande och viktigt inslag
            av offentlig sektor som allemansrätt, museer, sevärdheter, kollektivtransportföretag
            och så vidare. För en fortsatt positiv utveckling av den svenska
            turismen krävs samhällets insatser och medverkan på ett antal
            områden.
          </note>
          <note>
            Herr talman! Svensk turism är liksom motsvarande verksamhet i
            andra länder helt beroende av samhällets satsningar på infrastruktur,
            främst inom transportområdet. Huvuddelen av turismen, mer än 80
            %, i vårt land är bilburen. Ofta är bilen det enda transportmedlet
            som når de områden där turismens anläggningar finns, till exempel
            fjällvärlden och vissa kustområden. Det är ingen hemlighet att
            den svenska vägstandarden när man färdas utanför de större riksvägarna
            är i undermåligt skick. Trafiken under vinterns bytesdagar i de
            svenska fjällområdena är omfattande och genom det bristande vägunderhållet
            att betrakta som farlig. Vill man ta till vara det ökande antalet
            arbetstillfällen som turismen erbjuder i många av våra glesbygder
            krävs i en nära framtid en helt annan vägstandard på tillfartsvägarna.
          </note>
          <note>
            Den ständiga ökningen av skattesatser på drivmedel och villkoren
            för busstrafiken är även det ett kraftigt hinder för den nödvändiga
            trafiken till och från våra turistanläggningar och starkt konkurrenshämmande,
            inte minst gentemot våra grannländer. Trafiken till Nordkap går
            i dag till exempel längs finska vägar.
          </note>
          <note>
            Dagens lågprisflyg ger tillfälle för en stadigt ökande tillströmning
            av utländska gäster, inte bara till våra storstäder. Turistprodukter
            som skidor, fjäll-, natur- och vildmarksupplevelser har en lockelse
            och en marknad i de mer tätbefolkade delarna av Europa.
          </note>
          <note>
            Att kunna konkurrera främst med alpländerna och de nya EU-länderna
            i öst om turisterna förutsätter billiga och bekväma kommunikationer
            med tillgång till flygplatser i anslutning till de nordliga turistområdena
            i vårt land. Dagens situation med nedläggning av flygplatser och
            indragning av linjer är därför förödande för en långsiktig satsning
            på svensk turistnäring långt ifrån sin marknad.
          </note>
          <note>
            Svensk industri behöver nya företag för att bevara vår välfärd,
            ekonomi och sysselsättning. Turistindustrin kan göras till en
            viktig tillväxtfaktor i svenskt näringsliv. Detta förutsätter
            att vi har ett gynnsamt klimat för små och medelstora företag,
            att familjeföretag kan leva vidare vid arvsskiften och att företagen
            inte drunknar i statlig administration och byråkrati.
          </note>
          <note>
            Det är viktigt att skattesystemet reformeras så att det lönar
            sig att driva företag, att regelsystemet förenklas och att arbetsrätten
            anpassas till mindre företags förutsättningar. Då ges möjlighet
            för en utveckling av turistnäringen. I synnerhet i glesbygd krävs
            nya grepp för att skapa bestående arbetstillfällen för lokalbefolkningen.
          </note>
          <note>
            Turistanläggningar som Idre fjäll har haft en förmåga att blåsa
            liv i en trakt som utan satsningen på turismen hade varit avfolkad.
            I anslutning till en expansiv turism växer här ständigt nya företag
            inom entreprenad, underhållning, servicenäring och transporter.
            En inflyttning av familjer skapar sysselsättning i skolor, social
            service och viktig infrastruktur. Idre fjäll är ett utmärkt exempel
            på vad en glesbygdssatsning på turism kan generera i form av ekonomi
            och arbetstillfällen.
          </note>
          <note>
            Herr talman! En svensk OS-satsning för nya sommarspel lär inte
            bli aktuell under de närmaste åren. Däremot finns fortfarande
            möjlighet att söka vinter-OS till Jämtland. Stora evenemang, till
            exempel idrottsevenemang, gynnar inte bara turistindustrin utan
            främjar även långsiktigt många andra viktiga kulturella och industriella
            områden. Likviditeten och finansieringen är många gånger det stora
            hindret för svenska orter och organisationer att söka större internationella
            evenemang till vårt land.
          </note>
          <note>
            Herr talman! Det är dags för svenska politiker att inse turismens
            stora potential som basindustri.
          </note>
          <note type="speaker">
            Anf. 210 JAN LINDHOLM (mp) replik:
          </note>
          <note>
            Herr talman! Vi har i det här blocket också diskuterat energifrågor.
            Som Björn Hamilton mycket riktigt påpekade utgör ju biltrafiken
            den största delen av trafikarbetet inom turistsektorn. Vi vet
            också att det är trafikområdet som är det enda område som ökar
            energiförbrukningen. Jag skulle tycka att det vore intressant
            att höra hur Björn Hamilton ser på det som i mina ögon är en konflikt
            mellan en växande näring och de mål vi har på koldioxidområdet
            och när det gäller konflikten på hälsa- och miljöområdena.
          </note>
          <note>
            Jag är själv från Dalarna och tycker att det är ett problem att
            våra oförstörda miljöer och vår natur faktiskt tappar i värde
            när vi exploaterar dem. Här finns en kvantitets- och kvalitetskonflikt
            där trafikapparaten är en del av den. Hur ser Björn Hamilton på
            den frågan?
          </note>
          <note type="speaker">
            Anf. 211 BJÖRN HAMILTON (m) replik:
          </note>
          <note>
            Herr talman! Jag kan hålla med om att det kan finnas konflikter
            när det gäller exploatering av vår glesbygd på det sättet. Men
            när det gäller transporterna handlar det ju inte bara om egna
            bilar, utan det handlar också om kollektivtrafik på vägar. Det
            handlar om bussar, tåg och andra kommunikationer.
          </note>
          <note>
            Men det är klart att för att nå glesbygden och våra vackra turistområden
            krävs det att vi kan säga ja även till biltrafik. Det tror jag
            att vi får leva med för att kunna få de här bygderna att växa
            och leva i dag, men naturligtvis, som sagt, med komplettering
            av annan kollektivtrafik, typ buss och tåg, och den måste också
            byggas ut.
          </note>
          <note type="speaker">
            Anf. 212 JAN LINDHOLM (mp) replik:
          </note>
          <note>
            Herr talman! Jag är bara lite nyfiken på att höra, om man nu
            ser det som en långsiktigt hållbar möjlighet att satsa på turismen,
            om man från Moderata samlingspartiets sida har någon politik för
            att ersätta oljan med andra energislag för en fortsatt bilism,
            eftersom oljan ju faktiskt är en väldigt kortsiktig lösning för
            fortsatt bilism.
          </note>
          <note type="speaker">
            Anf. 213 BJÖRN HAMILTON (m) replik:
          </note>
          <note>
            Herr talman! Jag förmodar att du då anser att bilismen förstör
            miljön. Men vi är alldeles övertygade om att tekniken för att
            rena bilavgaserna kommer att växa stadigt och naturligtvis förändra
            dagens situation så att även bilen kan anses vara ett miljövänligt
            transportmedel i vår glesbygd.
          </note>
          <note type="speaker">
            Anf. 214 LARS LINDÉN (kd):
          </note>
          <note>
            Herr talman! Ingen regering kan lyckas på sikt om man missköter
            näringslivspolitiken. Det är inom det området som alla ekonomiska
            resurser skapas för att bevara och utveckla Sverige till ett bra
            land att leva och bo i.
          </note>
          <note>
            Ett positivt företagsklimat är nödvändigt för att Sverige på
            sikt ska överleva. Vi behöver ett bra företagsklimat där fler
            och fler känner lust att starta företag och driva och utveckla
            speciellt mindre företag. Ett företagsklimat behövs där vi förmår
            fler svenskar att ändra attityder, en attityd där man anser det
            berömvärt och fint att vara företagare och driva vinstdrivande
            verksamhet.
          </note>
          <note>
            Motsatsen verkar ibland vara det som den nuvarande politiska
            makttrion har som mål, tyvärr. Man retar gallfeber på företagarna
            med den ena tokigheten efter den andra. Man rensar visserligen
            bort en del gammal bråte men kommer snabbt med ny. Här är det
            minsann inte någon brist på kreativitet.
          </note>
          <note>
            Därför är också återväxten i dag i Sverige av nya livskraftiga
            företag alldeles för dålig. Det har, som så många gånger tidigare
            påpekats, inte kommit något nytt storföretag i Sverige under de
            senaste 30 åren, men många har försvunnit utomlands.
          </note>
          <note>
            Vi har nu en makttrio i Rosenbad som visar en oförmåga att skapa
            möjligheter eller att fånga de möjligheter som finns för att få
            livskraft bland de små och medelstora företagen. De stora företagen
            köps många gånger upp och lämnar landet, och de som finns kvar
            styrs från andra länder. Det blir då inte samma ansvar för den
            svenska arbetsmarknaden.
          </note>
          <note>
            I stället för stimulans till svenskt näringsliv verkar det ibland
            som om makttrion hellre kastar in grus i maskineriet. I stället
            för att totalt städa undan det som hindrar en god företagsutveckling
            kompromissar man och går baklänges eller halva vägen. Jag tänker
            nu på de slopade arvs- och gåvoskatterna som var ett bra beslut,
            visserligen många år för sent, men bättre sent än aldrig. Det
            hjälper nu ungefär 140 000 småföretagare som går i pension att
            generationsskifta. Det är synd att tiotusentals företag de senaste
            åren gick miste om den här reformen. Men man frågar sig varför
            man inte också tog bort förmögenhetsskatten som är väl så skadlig
            för Sverige och vårt lands ekonomi. Det råder ideologisk demens
            och grav handlingsförlamning i Rosenbad ibland.
          </note>
          <note>
            Senast i går kväll besökte ett tjugotal riksdagsledamöter Föreningen
            Sveriges Skogsindustrier. Man var mycket frustrerad över att en
            utredningsgrupp som skulle ta fram ett nationellt träprogram för
            trä- och möbelindustrin, som vi tog ett riksdagsbeslut om att
            bilda här för två år sedan, fortfarande inte har startats, trots
            att det handlar om att skapa tiotusentals nya jobb inom den här
            branschen. Varför detta sölande med dyrbar tid, kan man fråga
            sig.
          </note>
          <note>
            Sverige behöver snarast den så kallade Allianskvartetten i Rosenbad.
            Den både kan och vill regera för en positiv utveckling av landet
            på det här området.
          </note>
          <note>
            Ett annat exempel på handlingsförlamning och brist på entreprenörstänkande
            i den Rosenbadska makttrion gäller hur man jobbar med turistfrågor,
            som har nämnts här. Sverige har unika möjligheter att bli ett
            av Europas största turistländer, men i dag omsätter vi per capita
            på turistsidan bara hälften av EU-snittet. Det beror i huvudsak
            på regeringens oförmåga att tänka som en entreprenör. Den minsta
            blomsteraffär inser att man måste satsa på att marknadsföra sig
            om man ska få kunder, och man försöker hitta en lönsam nivå på
            marknadsföringen. Men vår rosa-röd-gröna regering verkar vara
            oförmögen att förstå vad som är lönsamt att satsa på för Sverige
            för att få hit fler utländska turister.
          </note>
          <note>
            Vi kristdemokrater föreslår att Sverige borde fördubbla marknadsföringen
            från 100 miljoner till 200 miljoner kronor per år. Vi är övertygade
            om att detta är ett klokt första steg som är mer än lönsamt, men
            regeringen förstår inte eller vill inte. Det är kanske risk för
            att det blir för stora vinster? Det gäller att sätta stopp för
            det innan det sker, eller hur tänker regeringen? Regeringen fortsätter
            att snåla. Man satsar 10 kr per capita och år på denna marknadsföring
            av Sverige som turistland. En jämförelse med övriga nordiska länder
            visar att de satsar 3050 kr per capita. Irland satsar 200 kr per
            capita. Den utländska turismen i de här länderna är därför också
            mycket mera framgångsrik.
          </note>
          <note>
            Den utländska turismen i Sverige omsätter i dag 47 miljarder
            kronor och skapar 30 000 årsarbeten. Ca 50 % av de här 47 miljarderna
            tillfaller faktiskt staten i form av skatter och avgifter. När
            svenska folket snart kommer att rösta in Alliansentreprenörer
            till Näringsdepartementet kommer man snabbt att minst fördubbla
            marknadsföringen av Sverige som ett av världens intressantaste
            turistländer. Den nya regeringen kan räkna ut att 100 miljoners
            ökning av marknadsföringen finansieras redan vid en ökning på
            4 av de utländska turisterna. En fördubbling av marknadsföringen
            borde ju på några års sikt kunna ge mycket mer säg försiktigtvis
            att det ger en ökning på 10 %. Då ökar statens inkomster med 2,35
            miljarder och ger 3 000 nya årsarbeten med en insats på 100 miljoner.
            Det är 23 gånger insatsen det är inte dåligt! Det är inte en satsning
            som en entreprenör skulle avstå från att göra, men regeringen
            avstår. Varför, kan man fråga.
          </note>
          <note>
            Är regeringen nöjd med den lilla ökning som ändå skett de senaste
            åren genom framför allt öppningen mot öst? Detta är ett passivt
            förhållningssätt från regeringen som snabbt kan leda oss till
            en minskning av turismen om andra länder satsar mer. Jämför vi
            med Finland, Norge och Danmark borde vi kunna tro på en nästan
            50-procentig ökning, och det skulle bli 15 000 nya årsarbeten
            och 12 miljarder extra i statskassan, alltså 120 gånger insatsen
            på 100 miljoner. Men Pagrotsky och Messing anser inte att vi har
            råd med det här. Man kan troligtvis inte se skillnad på investeringar
            och kostnader.
          </note>
          <note>
            Det här är ett tragiskt exempel som framför allt drabbar landsbygd
            och glesbygd. En ökad turism skulle betyda mer än många regionalpolitiska
            åtgärder i inland och glesbygd. Därför behövs det en ny regering
            som kan tänka som en entreprenör.
          </note>
          <note type="speaker">
            Anf. 215 ARNE KJÖRNSBERG (s) replik:
          </note>
          <note>
            Herr talman! Beroende på nivån den 31 december på Stockholmsbörsen
            ger förmögenhetsskatten mellan 7 och 11 miljarder kronor. Hur
            ska Lars Lindén betala det, om man slopar den?
          </note>
          <note type="speaker">
            Anf. 216 LARS LINDÉN (kd) replik:
          </note>
          <note>
            Herr talman! De flesta experter har konstaterat att det finns
            ungefär 1 500 miljarder utomlands av svensk förmögenhet som har
            lämnat landet, och alla förstår väl att det skulle vara positivt
            om man kunde ta hem det.
          </note>
          <note type="speaker">
            Anf. 217 ARNE KJÖRNSBERG (s) replik:
          </note>
          <note>
            Herr talman! Man kan ju fråga sig vilka experter det är. Riksskatteverket
            brukar säga att det gäller mellan 400 och 500 miljarder.
          </note>
          <note>
            Lars Lindén utgår alltså ifrån att om man slopar förmögenhetsskatten
            så kommer de pengarna hem. Det finns ett exempel på ett land som
            har försökt det, Danmark. Man har inte fått hem några pengar.
          </note>
          <note>
            Att sedan regeringen är helkorkad liksom den socialdemokratiska
            riksdagsgruppen har jag förstått, men det ämnar jag inte kommentera
            mera.
          </note>
          <note type="speaker">
            Anf. 218 LARS LINDÉN (kd) replik:
          </note>
          <note>
            Herr talman! Det är ju inte bara från borgerligt håll vi påstår
            att förmögenhetsskatten är ganska improduktiv. Det är ju även
            folk på LO som tycker det, så vi är ju inte ensamma.
          </note>
          <note type="speaker">
            Anf. 219 JAN LINDHOLM (mp) replik:
          </note>
          <note>
            Herr talman! Vi hörde Lars Lindén kritisera mycket av det vi
            har i vårt land i dag. Många förslag till alternativ hörde jag
            inte, men det handlade återigen om turismen. Det skulle alltså
            ske en fördubbling av turismen i vårt land.
          </note>
          <note>
            Jag undrar om det finns någon miljökonsekvensbeskrivning gjord
            på effekten av det. Vi har ju våra intressanta turistmål i områden
            som är väldigt känsliga och ligger i känslig naturmiljö, och vi
            ser att redan med den turistvolym vi har i dag är slitaget ganska
            hårt. Finns det någon grund för att påstå att det skulle vara
            möjligt med en fördubbling av turismen?
          </note>
          <note type="speaker">
            Anf. 220 LARS LINDÉN (kd) replik:
          </note>
          <note>
            Herr talman! Jag har inte pratat om en fördubbling av turismen
            utan av marknadsföringen av Sverige som turistland. Som mest sade
            jag att turismen kanske kunde öka med 50 %, om vi är lika duktiga
            som Norge och Finland.
          </note>
          <note>
            Självklart blir det en större belastning, men det här handlar
            ju om turister som annars kanske skulle ha valt att åka till Norge,
            Danmark eller Finland, så det blir ju en förskjutning på det sättet.
            Men varför ska vi tacka nej till turisterna när vi har en glesbygd
            som håller på att dö ut? Jag tycker att det är mer tragiskt än
            om vi skulle få hit fler turister som kunde få njuta av Sverige
            som ett fint land.
          </note>
          <note type="speaker">
            Anf. 221 JAN LINDHOLM (mp) replik:
          </note>
          <note>
            Herr talman! Jag tycker att det skulle vara intressant att ändå,
            då man för fram en sådan fråga, försöka göra någon form av miljökonsekvensbeskrivning
            och se vad detta får för konsekvenser. Det här är ju ändå en begränsad
            resurs som vi kanske kan ha en alternativ användning för.
          </note>
          <note type="speaker">
            Anf. 222 LARS LINDÉN (kd) replik:
          </note>
          <note>
            Herr talman! Det är riktigt att det vore värdefullt. Miljöpartiet
            kanske kan hjälpa oss att ta fram en sådan!
          </note>
          <note>
            Det är helt klart att det alltid finns en baksida på allting.
            Men jag tycker att den stora tragiken finns i att halva Sverige
            i stort sett håller på att dö ut. Här skulle turismen vara ett
            bra verktyg för att få liv och skapa, som jag sade, kanske 15
            000 nya arbetstillfällen.
          </note>
          <note type="speaker">
            Anf. 223 PETER JONSSON (s):
          </note>
          <note>
            Herr talman! Det finns en nära koppling mellan tillväxt och välfärd.
            Därför är det, och har alltid varit, viktigt för arbetarrörelsen
            att svenskt näringsliv har goda villkor. Ska vi kunna betala för
            en bra sjukvård, för en skola som lär för livet och för allt annat
            som hör välfärdssamhället till krävs det starka företag och ett
            gott näringslivsklimat.
          </note>
          <note>
            Att vårt land ligger i topp när välfärd mäts eller när förutsättningar
            att driva företag bedöms är därför inte konstigt. Insikten att
            välfärd och tillväxt är kommunicerande kärl har påverkat den praktiska
            politiken, och det har gett Sverige goda förutsättningar för livskraftiga
            företag. Det har också gett oss resurser till välfärden. Och man
            ska inte förglömma det omvända. En bra fungerande gemensam sektor
            som kommer alla till del är en viktig förutsättning för företag
            och tillväxt.
          </note>
          <note>
            I vårt land är fordonsindustrin en av de viktigaste baserna för
            sysselsättning och tillväxt. För människor runtom i vårt land
            är det förutsättningen för inkomst och trygghet och en grund för
            att samhället ska leva och utvecklas. Hela Sverige påverkas av
            fordonsindustrins möjligheter att klara konkurrensen med andra.
          </note>
          <note>
            För oss som lever och verkar i Västsverige är kopplingen till
            fordonsindustrin särskilt tydlig. Orter som Göteborg, Trollhättan,
            Uddevalla och Skövde är centrum för stora fordonsföretag. Även
            underleverantörer till de stora företagen är viktiga för regionens
            tillväxt och sysselsättning. Det är också servicenäringen, som
            etablerats och växt i exempelvis Saabs närhet. Med deras verksamhet
            följer behov av sådant som hotell, restauranger och annat som
            är direkt beroende av det internationella företaget om det ska
            finnas kvar. Varje förändring i dessa företags verksamhet påverkar
            människors vardag, ekonomi och framtidsmöjligheter.
          </note>
          <note>
            Att ge goda utvecklingsmöjligheter för Västsverige handlar alltså
            mycket om att ge fordonsindustrin möjlighet att vara stark på
            sin marknad i den allt tuffare globala konkurrensen.
          </note>
          <note>
            Herr talman! Som företrädare för en stor grupp väljare i västra
            Sverige känns det angeläget att försöka se positivt på framtiden.
            Vi har i vår region ett starkt näringsliv som utan tvivel borde
            ha ljusa framtidsutsikter. Med satsningar som nu görs i regionen
            borde det finnas goda möjligheter till en positiv utveckling.
          </note>
          <note>
            Högskolan i Trollhättan/Uddevalla har sedan starten 1990 expanderat
            kraftigt med verksamheter i Trollhättan, Uddevalla och Vänersborg.
            Högskolan har i dag drygt 9 000 studenter och nästan 500 anställda.
            Därtill har också förstärkningen av vuxenutbildningen, den kvalificerade
            yrkesutbildningen och yrkeshögskoleutbildningen varit viktig.
          </note>
          <note>
            Men även forskningen är avgörande för näringslivets utvecklingsmöjligheter.
            Sverige har i dag framstående forskning inom bland annat material
            och miljöteknik. Vi vill förbättra kvaliteten i den tillämpade
            industriforskningen genom att stärka industriforskningsinstituten.
            Under de senaste åren har högskolorna fått ökade anslag till forskning,
            och däribland högskolan i Trollhättan/Uddevalla och Chalmers Tekniska
            Högskola.
          </note>
          <note>
            Riksdag och regering har fattat beslut om att tidigarelägga utbyggnaden
            av vägar och järnvägar till Göteborg och dess hamn. 7,5 miljarder
            satsas på utbyggnaden av delar av vägen mellan Trollhättan och
            Göteborg. Det handlar också om en anslutning västerut via E 6:an
            till Uddevalla som nu får full motorvägsstandard. Och det handlar
            om dubbelspår hela sträckan mellan Trollhättan och Göteborg. Och
            utöver detta järnvägsanslutningar till Landvetters flygplats.
          </note>
          <note>
            Men som alla vet är det inte bara sol och värme i Västsverige.
            Från tid till annan har påfrestningar i form av stora varsel drabbat
            oss. Och i dag har vi fått besked om att ytterligare 500 är varslade
            från Saab i Trollhättan. Nu känner vi alla stor oro inför det
            besked som General Motors ska ge Trollhättan och tyska Rüsselsheim
            inom en snar framtid. I händerna på GM:s företagsledning ligger
            Trollhättans framtid, regionens framtid och mycket av framtidsmöjligheterna
            för hela landets tillväxt. När beslutet väl kommer är det i allra
            högsta grad en ödesdag för Trollhättan. Nästan alla i och omkring
            Trollhättan känner någon som arbetar på Saab eller hos någon av
            de underleverantörer som är beroende av företaget. Det handlar
            om drygt 6 000 jobb i Trollhättan. Till detta kommer hoten mot
            alla anställda hos underleverantörerna. Totalt kan det handla
            om 15 00020 000 jobb som skulle försvinna vid en nedläggning av
            Saab, vilket, som alla naturligtvis förstår, skulle vara ett dråpslag
            utan like mot hela regionen men också mot Sverige.
          </note>
          <note>
            Det bästa vore naturligtvis om båda orterna kunde få behålla
            sin biltillverkning. Vi önskar inte en ökad arbetslöshet vare
            sig i Tyskland eller i Trollhättan. Men för Trollhättan är ett
            beslut om en utveckling av verksamheten ett viktigt besked. Det
            ger investeringar och nyanställningar i produktion och utvecklingsavdelningar.
            Det innebär att vi i stället för kampen mot arbetslöshet måste
            jobba för att få en ökad arbetskraft med rätt utbildning och kompetens.
            Det ger samhället ökade skatteintäkter och större möjligheter
            för välfärden. På Saab i Trollhättan har både personal och företagsledning
            gjort mycket under de senaste åren för att öka effektiviteten
            i produktionen. Men inför det viktiga besked som nu ges till dessa
            två städer Trollhättan och Rüsselsheim har fackföreningsrörelsen
            i båda länderna haft goda kontakter och relationer och är eniga
            om att man inte ska försöka spela ut varandra i kampen om jobben.
          </note>
          <note>
            Nu måste Sverige samlas för Trollhättans och för Västsveriges
            skull. Det är viktigt att vi tillsammans gör allt vi kan för att
            få ett positivt beslut om Saabs framtid. Ansvaret ligger hos General
            Motors om vi berörs av deras beslut. Därför behöver vi ett gemensamt
            agerande av alla kommun, region, stat, näringsliv och fackföreningsrörelsen.
            Vi måste tillsammans med kraft försöka jobba för en positiv lösning
            för Trollhättan, för Västsverige och för hela landet. Så viktigt
            är beslutet om Saabs framtid.
          </note>
          <note>
            I detta anförande instämde Britt Bohlin Olsson och Christina
            Nenes (båda s).
          </note>
          <note type="speaker">
            Anf. 224 VIVIANN GERDIN (c) replik:
          </note>
          <note>
            Herr talman! Jag vill ställa några frågor till Peter Jonsson.
            Det var stor hänförelse över Göteborgsregionen. Men det finns
            ju en värld utanför storstadsregionerna också.
          </note>
          <note>
            Peter Jonsson talade väldigt mycket om starka och livskraftiga
            företag. Efter att ha hört hans anförande förstår jag att han
            syftade på de större företagen. Men tycker Peter Jonsson verkligen
            att småföretagarna har bra villkor i dag? Kan du med själ och
            hjärta säga att de har så bra villkor? I dag har vi faktiskt en
            särlagstiftning för små företag i förhållande till stora företag
            som inskränker, begränsar och även påverkar själva ägandet.
          </note>
          <note>
            Jag kommer från ett skogslän där vi inte har så väldigt många
            stora företag och där vi är beroende av de små företagen runtom
            i hela landet för sysselsättningen för att inte alla människor
            ska dras till storstadsregionerna. Är du, som kommer från Trollhättan,
            nöjd med regeringens småföretagarpolitik? Jag vill ha ett konkret
            svar.
          </note>
          <note type="speaker">
            Anf. 225 PETER JONSSON (s) replik:
          </note>
          <note>
            Herr talman! Det hänger naturligtvis ihop små företag och stora
            företag. Runt Trollhättan finns det en ganska stor glesbygd, Dalsland,
            som är oerhört beroende av att exempelvis Saab får en positiv
            utveckling. Det skapar naturligtvis möjligheter för underleverantörer
            som kan vara små företag och som får möjlighet att växa och bli
            större.
          </note>
          <note>
            Vi för en politik som är viktig för de stora företagen, för de
            medelstora företagen och för de små företagen. Och precis som
            i partiledardebatten i går pekar man på att de små företag som
            nu har lagts ned är många enskilda företag inom exempelvis jordbruk.
            Och naturligtvis var vårt beslut om att ge förutsättningar för
            en sänkning av dieselskatten och bensinen för jordbruket en viktig
            faktor för att man ska kunna överleva och utvecklas i framtiden.
          </note>
          <note type="speaker">
            Anf. 226 VIVIANN GERDIN (c) replik:
          </note>
          <note>
            Herr talman! Att Socialdemokraterna för en bra politik för småföretagarna
            är jag den första att protestera mot. Och sedan handlar det inte
            bara om jordbruk. Vi i Centerpartiet företräder småföretagare
            oavsett bransch. Om man inte snart gör någonting på detta område
            kommer vi att få se ganska många företag som inte kommer att klara
            sig eftersom regeringen uttrycker att de som inte har en tillräcklig
            lönsamhet inte är accepterade. Ett stort problem också för småföretagare
            är naturligtvis kapitalförsörjningen. Och på flera områden ser
            vi utökade pålagor och försämrade möjligheter till kapitalförsörjning,
            och det är ingen bra småföretagarpolitik.
          </note>
          <note type="speaker">
            Anf. 227 PETER JONSSON (s) replik:
          </note>
          <note>
            Herr talman! Vid arbetet med den budget som vi har kommit överens
            med våra samarbetspartier om har vi också lyssnat på småföretagare
            och deras tankar och idéer om hur de kan utveckla sin verksamhet.
            Förslag har kommit om att göra förändringar i 3:12-reglerna. Vi
            tar bort arvs- och gåvoskatten och liknande för att underlätta
            generationsskiften som kommer att ske i ganska stor utsträckning
            när en stor generation vill avsluta sin yrkeskarriär och gå in
            i en livskraftig pension. Vi har naturligtvis lyssnat på småföretagarorganisationerna
            och på olika sätt försökt tillgodose deras krav.
          </note>
          <note type="speaker">
            Anf. 228 LARS LINDÉN (kd) replik:
          </note>
          <note>
            Herr talman! Vi kan dela Peter Jonssons oro över vad som händer
            i Trollhättan. Men det vore bra om han kunde se sambanden. Vi
            lever i ett land med ett företagsklimat där en hel del småföretag
            bildas, visserligen färre än i många andra länder, men det är
            få som vill växa och bli medelstora och därmed få som vill bli
            stora företag. Hade vi haft en normal situation i Sverige jämfört
            med en del andra länder skulle det ha funnits mycket fler medelstora
            företag på väg att bli stora, och då skulle katastrofen inte vara
            lika stor i Trollhättan. Vi har tyvärr väldigt få medelstora företag
            som kan fånga upp en massa arbetslösa. Sedan finns det en massa
            enmansföretag som inte tycker att det är mödan värt att anställa
            en person ens. Det är bekymret, och ni borde fundera över om vi
            inte måste ändra på det för att få en tryggare arbetsmarknad framöver
            i Sverige.
          </note>
          <note type="speaker">
            Anf. 229 PETER JONSSON (s) replik:
          </note>
          <note>
            Herr talman! I de mätningar som har gjorts när det gäller konkurrensvillkor
            för företag i Sverige i förhållande till många andra områden i
            världen ligger vi i topp tillsammans med ett antal andra länder.
            USA och Finland ligger i topp, tror jag, och sedan kommer vi på
            tredje plats i fråga om detta. Det tycker jag pekar på att vi
            kan mäta oss med omvärlden, även om inte vi själva kan se det,
            eller om inte ni kan se det utifrån den allians som ni talar om.
            Och man säger att vi har bra konkurrensvillkor för småföretagare
            och möjligheter för dem att växa. Jag tror mer på det än på det
            som Lars Lindén förde fram i sin replik.
          </note>
          <note type="speaker">
            Anf. 230 LARS LINDÉN (kd) replik:
          </note>
          <note>
            Herr talman! Peter Jonsson, jag har varit småföretagare med 1520
            anställda i 25 år och ständigt levt med småföretagare. Det är
            få av dem som tycker att det är ett bra företagsklimat. Det är
            attityderna som är det svåra. Man kan gärna prisa en hockeyspelare
            som tjänar pengar. Men när en företagare tjänar pengar är han
            suspekt. Och i ett sådant klimat är det inte så kul att satsa
            en massa tid och pengar i företagsamhet.
          </note>
          <note type="speaker">
            Anf. 231 PETER JONSSON (s) replik:
          </note>
          <note>
            Herr talman! Jag vill påpeka att när du själv och dina oppositionskamrater
            satt vid makten var situationen för småföretagare ännu värre.
            I dag har vi låga räntor, och vi har låg inflation. Jag tror att
            låga räntor är en av de viktigaste faktorerna för småföretagare
            när det gäller att känna trygghet. Om de vill låna till eventuella
            investeringar och utveckla sitt företag gäller det ju att det
            inte blir en situation där en stor del av deras vinst eller förutsättningar
            till vinst äts upp av höga räntor exempelvis.
          </note>
          <note type="speaker">
            Anf. 232 HANS BACKMAN (fp):
          </note>
          <note>
            Herr talman! Med tanke på småföretagarna är det värt att notera
            att 80 remissinstanser har sagt nej till regeringens sjuklöneförslag.
            Därmed anser jag att det är dags att stoppa förslaget i papperskorgen.
          </note>
          <note>
            Förslaget innebär att arbetsgivarna betalar en extra skatt som
            regeringen kallar för särskild sjukförsäkring. Efter de första
            14 dagarna med sjuklön är avgiften 15 % av sjukpenning under oändlig
            tid. Många arbetsgivare får svårt att ekonomiskt klara av det.
          </note>
          <note>
            Syftet med förslaget är att stimulera arbetsgivarna till aktiva
            insatser för att få tillbaka sjukskrivna medarbetare till arbetet.
            Det ska löna sig att ha en hälsosam arbetsplats, säger arbetslivsminister
            Hans Karlsson. Jag har ändå flera invändningar mot det här förslaget
            från regeringen.
          </note>
          <note>
            För det första lönar det sig redan nu att ha en hälsosam arbetsplats.
            Det kostar stora pengar för en arbetsgivare när en medarbetare
            är borta. Sjuklönen är en stor utgiftspost. Till detta kommer
            en omfattande kompetensförlust och produktionsbortfall. De allra
            flesta företag erbjuder också en bra arbetsmiljö och jobbar medvetet
            på att medarbetarna ska utvecklas, trivas och må bra på jobbet.
            I Sverige har vi också få arbetsskador.
          </note>
          <note>
            För det andra beror sjukskrivningarna i många fall på så mycket
            mer än arbetet och miljön på arbetsplatsen. Många skador som leder
            till sjukskrivningar sker ju på fritiden.
          </note>
          <note>
            För det tredje är tanken med det nya förslaget att försäkringskassan
            ska ha en ännu viktigare roll i sjukskrivningsprocessen. Problemet
            med detta är att försäkringskassan redan nu har stora svårigheter
            att klara sitt uppdrag. I Uppsala län är det extra tydligt. Där
            hinner försäkringskassan i princip inte ha någon som helst kontakt
            med arbetsgivarna när det gäller nya sjukskrivningsfall.
          </note>
          <note>
            Om regeringens förslag genomförs drabbar det små arbetsgivare
            extra hårt. Visst finns det högkostnadsskydd i det nya förslaget,
            men det blir marginellt även för småföretagaren. Effekten blir
            ju att företagen drar sig ännu mer för att anställa eftersom de
            varken vågar eller kan ta risken.
          </note>
          <note>
            För det lilla företaget kan en enda långdragen sjukskrivning
            innebära att hela vinsten för ett år försvinner eller, ännu värre,
            att företaget går i konkurs detta samtidigt som Sverige skriker
            efter fler jobb i den privata sektorn. Det är främst i de små
            företagen som de här jobben kan skapas.
          </note>
          <note>
            Med regeringens sjuklöneförslag hämmas skapandet av nya jobb
            i de mindre företagen och därmed chansen till arbete för många
            arbetslösa. Om förslaget genomförs undrar jag:
          </note>
          <note>
            Konsekvenserna blir att vi får ett A- och ett B-samhälle med
            en accelererande utslagning av redan utsatta människor från arbetsmarknaden.
          </note>
          <note>
            Herr talman! Camilla Westman driver städföretaget Städmani i
            Gävle. Det är en bransch med många utvecklingsmöjligheter, men
            ett stort orosmoln är ett ökat ansvar för sjukkostnaderna. Regeringens
            sjuklöneförslag ger Camilla Westman panik. Hon har sagt att sjukkostnaderna
            ibland tar upp hela hennes tid. Hon säger att hon, om någon anställd
            ens bara mumlar om ont, frågar: Vill du gå på behandling?.
          </note>
          <note>
            Företaget betalar för förebyggande åtgärder och särskilda redskap.
            Det blir ändå mycket billigare än om personal är hemma och är
            sjuk. Westman konstaterar att eftersom Städmani är ett tjänsteföretag
            innebär ett sjukdomsfall att hon får betala dubbla löner både
            för den sjuke och för vikarien för en intäkt.
          </note>
          <note>
            I dag är Städmanis vinstmarginal 35 %, så det finns helt enkelt
            inga pengar kvar till ökade sjukkostnader. Förra årets vinst åts
            nästan helt upp av två sjukskrivningar, båda på grund av sådant
            som hänt på medarbetarnas fritid.
          </note>
          <note>
            Städmanis situation är inte unik. En rapport från Svenskt Näringsliv
            visar att regeringens sjuklöneförslag riskerar framtiden för 16
            000 småföretag. De riskerar att gå från vinst till förlust eller
            att slås ut om förslaget genomförs och man på företaget får en
            eller flera personer långtidssjukskrivna. Vinstmarginalerna minskar
            vid sjukskrivningar i och med förslaget.
          </note>
          <note>
            En konsekvens av krympande vinstmarginaler är att företag inte
            vågar göra nyinvesteringar och utveckla verksamheten. Men framför
            allt kommer många företag att undvika att nyrekrytera på grund
            av de ekonomiska riskerna.
          </note>
          <note>
            Även juristerna i Lagrådet är starkt kritiska till regeringens
            förslag och ifrågasätter om lagen minskar sjukfrånvaron. En Temoundersökning
            visar att hälften av landets socialdemokratiska kommun- och landstingspolitiker
            inte heller tror att regeringens förslag kommer att minska sjukfrånvaron.
            De anser att det är i sjukförsäkringen och dess tillämpning som
            problemet finns och att det är där som problemen måste åtgärdas.
          </note>
          <note>
            För mig är det, herr talman, helt obegripligt att regeringen
            vill genomföra sitt sjuklöneförslag när det ser ut som det i dag
            gör.
          </note>
          <note>
            Vi har en sjukförsäkring som fungerar dåligt och som är starkt
            kritiserad. Vi har hög arbetslöshet och för få som vill starta
            företag. Enligt många remissinstanser leder förslaget varken till
            minskad sjukfrånvaro eller till nya jobb. I stället riskerar vi
            att få ökad arbetslöshet, samtidigt som det skapas ett A- och
            ett B-lag på svensk arbetsmarknad. En sådan utveckling vill väl
            regeringen ändå inte medverka till?
          </note>
          <note>
            Ekonomi och skatter
          </note>
          <note type="speaker">
            Anf. 233 GUNNAR AXÉN (m):
          </note>
          <note>
            Herr talman! Sedan dagens debatt här i riksdagen startade har
            statsskulden ökat med drygt 50 miljoner kronor. Resultatet av
            Socialdemokraternas, Miljöpartiets och Vänsterpartiet kommunisternas
            samarbete är en utgiftskoalition som skjuter över en allt större
            skuldbörda på våra barn och barnbarn.
          </note>
          <note>
            Sedan år 1998 har regeringen, Miljöpartiet och Vänsterpartiet
            kommunisterna genomfört ofinansierade reformer på närmare 200
            miljarder kronor. Under de närmaste åren kommer statsskulden att
            öka med över 100 miljarder detta på toppen av en högkonjunktur.
          </note>
          <note>
            Sverige står inte längre väl rustat inför kommande lågkonjunktur.
            Ännu mindre är den svenska ekonomin rustad för att klara av den
            befolkningsutveckling som vi ser framför oss. I stället för att
            vårda ekonomin och förbereda oss på sämre tider och på en allt
            större andel äldre har Socialdemokraterna och stödpartierna gjort
            slut på pengarna och lånar nu till nya reformer i ett desperat
            försök att vinna nästa val.
          </note>
          <note>
            Socialdemokraterna lyckas inte heller nå ett enda av sina egna
            mål. Man lyckas inte nå överskottsmålet i de offentliga finanserna.
            Man når inte målet för den öppna arbetslösheten. Man når inte
            sysselsättningsmålet. Man lyckas inte halvera sjuktalen. Man lyckas
            inte halvera socialbidragsberoendet. I grund och botten är detta
            inte så konstigt. Regeringen förmår ju inte att föra en politik
            som främjar tillväxt och framväxten av nya jobb.
          </note>
          <note>
            Sverige är i behov av strukturella reformer som ger incitament,
            drivkrafter, till arbete och som förbättrar arbetsmarknadens funktionssätt.
            Sådana reformer lyser med sin frånvaro. I stället genomför regeringen
            och stödpartierna ett antal åtgärder som motverkar arbetsviljan.
            Som exempel kan nämnas höjd ersättning i sjukförsäkringen, höjt
            tak i föräldraförsäkringen, friår, höjt bostadsbidrag och ändrat
            underhållsstöd.
          </note>
          <note>
            De samlade marginaleffekterna ökar som en följd av regeringens
            politik. Det här sänker tillväxten och ökar den långsiktiga arbetslösheten.
          </note>
          <note>
            Vad Sverige behöver är en politik som gör det mer lönsamt att
            arbeta, utbilda sig och ägna sig åt företagande. Vi föreslår därför
            regelförenklingar och sänkta skatter för företag och företagande
            samt ett arbetsavdrag som gör det mer lönsamt för låg- och medelinkomsttagare
            att arbeta. I kombination med stramare bidragssystem minskar vi
            de marginaleffekter som i dag låser in många medborgare i bidragsberoendets
            utanförskap. Med våra förslag gör vi det ännu mer lönsamt att
            arbeta i stället för att vara bidragsförsörjd.
          </note>
          <note>
            Den här reformen handlar delvis om att öka arbetskraftsutbudet
            för att klara den demografiska utvecklingen, men i lika hög grad
            handlar det om att göra det möjligt för dem som arbetar att få
            bestämma över en större del av sin egen inkomst och skapa sig
            en egen ekonomisk trygghet. För de allra flesta innebär våra förslag
            mellan 1 000 och 1 500 kr mer i månaden att leva på och bestämma
            själva över. Vi slår samtidigt vakt om samhällets kärntrygghet
            och kärnverksamhet genom att prioritera satsningar på sjukvård,
            utbildning och ett väl fungerande rättsväsende.
          </note>
          <note>
            Vårt förslag står mot en regeringspolitik som prioriterar bidrag
            framför viktiga välfärdstjänster. Vårt förslag står mot en regeringspolitik
            som riktar mer än en tredjedel av sina skattesänkningar till de
            20 % av hushållen med de högsta inkomsterna. Vår politik står
            mot Socialdemokraternas förslag som låter de rika hushållen gynnas
            21 gånger mer än de fattigaste hushållen. Vårt alternativ står
            mot en politik som trots närmare 30 miljarder i ofinansierade
            reformer ger de fattigaste hushållen endast 14 kr mer i månaden
            att leva på. Till detta ska läggas Göran Perssons idé om att höja
            kommunalskatten till 40 kr, något som skulle slå ut flera hundra
            tusen arbetstillfällen i den privata sektorn och i grund och botten
            vara ett allvarligt hot mot vår framtida välfärd.
          </note>
          <note>
            I vårt Sverige ska det löna sig att arbeta, studera, utveckla
            företag och ta ansvar. Det är det alternativet som ställs mot
            en splittrad vänster som inte förmår att ens på toppen av en högkonjunktur
            hålla ordning på statens finanser och inte heller skapa de förutsättningar
            som krävs för framväxten av nya jobb.
          </note>
          <note>
            Sverige är i behov av en ekonomisk politik som garanterar sunda
            och uthålliga statsfinanser, som slår vakt om kärntryggheten,
            som gör det lönsamt att arbeta och skapar de förutsättningar som
            krävs för att det ska vara lönsamt att driva företag och skapa
            nya arbetstillfällen.
          </note>
          <note>
            I detta anförande instämde Ulf Sjösten (m).
          </note>
          <note type="speaker">
            Anf. 234 ARNE KJÖRNSBERG (s):
          </note>
          <note>
            Herr talman! Ingen människa kan skapa sig en ö där han eller
            hon oberoende av andra kan bygga sig ett liv i frihet och trygghet,
            ty vi är alla förr eller senare beroende av andra. Detta sade
            en gång Olof Palme.
          </note>
          <note>
            Så är det naturligtvis. Vi blir alla någon gång beroende av andra.
            Detta gäller på livets alla områden, i stort och i smått, i vardagen
            men också i de stora globala överlevnadsfrågorna, människa till
            människa, nation till nation, världsdel till världsdel.
          </note>
          <note>
            Det gäller också det jag nu tänker uppta kammarens dyrbara tid
            med. Jag ska försöka förmedla några tankar om det vi socialdemokrater
            kallar Hållbara Sverige.
          </note>
          <note>
            Vi ska steg för steg bygga om vårt land. Att göra detta handlar
            i långa stycken om värderingar i det ordets allra bästa bemärkelse.
            Vad är viktigt i livet? Hur vill vi att det ska bli för oss men
            framför allt för dem som kommer efter oss, för våra barn, barnbarn
            och barnbarnsbarn och deras barn, barnbarn och barnbarnsbarn?
            Så hänger vi ihop. Generation följer på generation. Vi har ett
            ansvar för nuet, men vi har också ett ansvar för framtiden, som
            det står i psalmen: Sänd oss ut att bygga broar till ett okänt
            framtidsland.
          </note>
          <note>
            Vi har alla sett det: Arvika, hemvärnsmännen som bar sandsäckar
            för att bygga fördämningar. Vår kollega Per Erik Granström berättade
            för mig hur den anrika Carl Larsson-gården i Sundborn hotades
            av vattenmassornas framfart. Floden Moldau dånade fram med svindlande
            hastighet. Vattnet steg med två centimeter varje kvart. 70 000
            människor tvingades överge sina hem. Epidemier hotade. 65 000
            tjeckiska barn vaccinerades mot gulsot. Floden Elbe hotade dränka
            den tyska staden Dresden. Människor sveptes med av flodvågen eller
            drunknade i sina egna källare. Tiotusentals evakuerades.
          </note>
          <note>
            Vi minns dramatiken mitt i Europa augusti 2002. Det var en katastrof
            som utlöstes av extremt häftiga regn. De materiella skadorna uppgick
            till minst 100 miljarder kronor, har experter på kontinenten sagt.
          </note>
          <note>
            I år sätts två tredjedelar av Bangladesh under vatten. Vi har
            sett människorna vadande i det smutsiga vattnet, ofta bärande
            sina små barn. Varför sker allt detta?
          </note>
          <note>
            Flertalet forskare pekar på den pågående globala uppvärmningen,
            klimatrubbningar som vi människor själva bidrar till med våra
            utsläpp. Klimatkrisen är en av mänsklighetens största utmaningar,
            nu och för framtiden. Men vi kan och måste hejda den, genom åtgärder
            i alla länder och på alla nivåer. Ett av många effektiva redskap
            i den kampen heter skatteväxling.
          </note>
          <note>
            Vi socialdemokrater säger: Vi, vår generation, ska överlämna
            ett samhälle till kommande generationer där de stora miljöproblemen
            är lösta eller i varje fall på väg att lösas. Det är inte lätt.
            Det går inte fort. Men det faktum att något inte är lätt eller
            inte går fort är inte ett skäl för att inte försöka, att inte
            börja.
          </note>
          <note>
            Låt oss fortsätta på den väg vi börjat beträda! Det kommer säkert
            att bli två steg framåt och ett tillbaka. Så är det när man tillsammans
            ska bygga framtiden: två steg fram och ett tillbaka.
          </note>
          <note>
            Välfärdens framväxt på 50- och 60-talen innebar en kraftfull
            satsning på vägar, sjukvård, äldreomsorg, utbildning och mycket
            mer. Det blev sammantaget en motor för tillväxt, jobb, inkomster
            och skattekraft som i sin tur gav våra föregångare i Sveriges
            riksdag möjlighet till ytterligare utbyggnad av välfärden. Det
            var den sociala hållbarhet man arbetade med då.
          </note>
          <note>
            Nu ska vi göra välfärden mer resurseffektiv och miljöanpassad.
            När vi gör det och om vi gör det på rätt sätt kommer det också
            att leda till tillväxt, jobb, inkomster och mer skattekraft. Vi
            ska investera i energieffektivisering i kommuner och landsting.
            Tänk på alla skolor, sjukhus och dagis! Tänk när vi har halverat
            energiåtgången där!
          </note>
          <note>
            Herr talman! Det jag nu har berört mycket rapsodiskt har en tydlig
            moralisk dimension, i varje fall om man orkar och vill se den.
            Ett hållbart Sverige är vårt mål. Vi ska bygga det hållbara Sverige,
            och det kommer att beröra alla människor. Om vi formulerar oss
            på rätt sätt kommer det att beröra människors innersta känslor.
            Vi ska inte tala bara till människors huvud, till deras intellekt.
            Vi ska också tala till deras hjärta och deras känslor. Vi ska
            göra det steg för steg. Vi söker inte konfrontation. Det kommer
            att bli två steg framåt och ett tillbaka, inga tvära kast. Vi
            vill ha breda majoriteter. Vi sträcker ut handen. Låt oss bygga
            det hållbara Sverige för barnens, barnbarnens och barnbarnsbarnens
            skull!
          </note>
          <note type="speaker">
            Anf. 235 ULF SJÖSTEN (m) replik:
          </note>
          <note>
            Herr talman! Förmögenhetsskatten är skadlig för tillväxt och
            utveckling i Sverige. Den driver kapital ur landet och förhindrar
            investeringar och tillkomst av nya arbetstillfällen. Moderaterna
            har länge drivit ett borttagande av förmögenhetsskatten. På senare
            tid har vi fått stöd av flera utredningar och en och annan socialdemokratisk
            företrädare.
          </note>
          <note>
            Min fråga till Arne Kjörnsberg är: Varför ska vi ha kvar denna
            skadliga skatt?
          </note>
          <note type="speaker">
            Anf. 236 ARNE KJÖRNSBERG (s) replik:
          </note>
          <note>
            Herr talman! Frågan var: Varför ska vi ha kvar denna som Ulf
            Sjösten tycker skadliga skatt? Svaret är: Vi vet inte hur vi ska
            finansiera 711 miljarder om vi ville slopa förmögenhetsskatten.
            Lägg märke till vad jag sade: om vi ville slopa förmögenhetsskatten.
            Vi vill stegvis reformera den. I regeringens förslag till budget
            för 2005 finns det förändringar i förmögenhetsskatten. Det är
            mitt och Socialdemokraternas svar.
          </note>
          <note type="speaker">
            Anf. 237 ULF SJÖSTEN (m) replik:
          </note>
          <note>
            Herr talman! Skatten är ju kvar och höjningen av takbeloppen
            kommer inte åt problemet med att svenskar i dag har häpnadsväckande
            mellan 500 och 1 000 miljarder placerade utomlands. Det är pengar
            som Sverige så innerligt väl skulle behöva här hemma.
          </note>
          <note>
            Varför ska vi ha kvar skatten, Arne Kjörnsberg?
          </note>
          <note type="speaker">
            Anf. 238 ARNE KJÖRNSBERG (s) replik:
          </note>
          <note>
            Herr talman! Det finns flera skäl. Den ger mellan 7 ½ och 12
            miljarder i inkomst. Den bidrar till att minska klyftorna, inte
            öka dem. Danmark slopade förmögenhetsskatten. Inte en enda miljard
            kom hem till Danmark.
          </note>
          <note type="speaker">
            Anf. 239 ROGER TIEFENSEE (c) replik:
          </note>
          <note>
            Herr talman! Arne Kjörnsberg beskriver på ett, som jag tycker,
            väldigt målande och gripande sätt problemen med klimateffekterna,
            de klimatproblem vi har att ta tag i.
          </note>
          <note>
            Jag håller med. Jag är den förste att hålla med. Men jag ifrågasätter
            regeringens strategi. När det gäller den gröna skatteväxlingen
            upplever jag att man inte är ute efter klimateffekter eller miljöeffekter,
            utan man är ute efter att flytta skattebaser. Man lägger höjd
            skatt på stabila skattebaser som fordonsskatt, bensin och diesel
            och efterfrågar egentligen inte klimateffekten. Då skulle ju den
            här skattebasen försvinna.
          </note>
          <note>
            Centerpartiets strategi är i stället att sikta in sig på skattesänkningar,
            på alternativa drivmedel, på miljöbilar. Vi har räknat ut att
            vår skattesänkningsstrategi ger tio gånger större effekt än den
            skattehöjningsstrategi som regeringen och samarbetspartierna har.
          </note>
          <note type="speaker">
            Anf. 240 ARNE KJÖRNSBERG (s) replik:
          </note>
          <note>
            Herr talman! Jag tycker att det ligger en del i Roger Tiefensees
            resonemang. Jag talar om att det är två steg framåt och ett tillbaka.
            Jag tror att det finns goda skäl att pröva det som Roger Tiefensee
            talar om.
          </note>
          <note>
            Vi gör det redan på etanol exempelvis.
          </note>
          <note>
            Jag tycker att det vore bra. Vi bör pröva det. Vi kanske skulle
            göra så att vi har skrotpremier på gamla bilar för att få fram
            de nya, som använder mindre drivmedel, och därmed minska koldioxidutsläppen.
          </note>
          <note>
            Låt oss ha ett öppet sinne. Låt oss resonera om det.
          </note>
          <note type="speaker">
            Anf. 241 ROGER TIEFENSEE (c) replik:
          </note>
          <note>
            Herr talman! Det är helt riktigt som Arne Kjörnsberg säger att
            det finns en skattebefrielse för etanol. Däremot har regeringen
            inte tillmötesgått oljebranschen i deras vilja att ha en låginblandning
            av RME i diesel. Det skulle ge tio gånger så stor miljöeffekt
            på den skattehöjning på 30 öre på diesel som finns i regeringens
            budgetproposition.
          </note>
          <note>
            Är man inte beredd att ta det skattebortfall på i storleksordningen
            600 miljoner kronor som det handlar om?
          </note>
          <note type="speaker">
            Anf. 242 ARNE KJÖRNSBERG (s) replik:
          </note>
          <note>
            Herr talman! Jag tycker inte om att använda det argument jag
            nu tvingas använda.
          </note>
          <note>
            Roger Tiefensee har väl hört talas om EU? Där finns ett problem
            i detta avseende.
          </note>
          <note>
            Regeringen arbetar med den frågan. Jag har ett öppet sinne även
            för det. Låt oss pröva olika modeller. Vi söker inte konfrontation.
            Vi sträcker ut handen. Vi söker samarbete för överlevnadsfrågornas
            lösning.
          </note>
          <note type="speaker">
            Anf. 243 GUNNAR ANDRÉN (fp) replik:
          </note>
          <note>
            Herr talman! Det var ett sympatiskt anförande som skatteutskottets
            ordförande höll å Socialdemokraternas vägnar. Det hade inte mycket
            att göra med skatteförslaget för 20042005.
          </note>
          <note>
            Bygglovet för att bygga om landet, som Arne Kjörnsberg talade
            om, har ni haft sedan 1932. Det har gått en tid sedan dess.
          </note>
          <note>
            När ni säger att ni eftersträvar breda majoriteter måste man
            ändå till kammarens protokoll föra att vid skatteutskottets senaste
            sammanträde föreslog Socialdemokraterna tillsammans med Vänsterpartiet
            och Miljöpartiet avslag på samtliga motioner från övriga partier.
          </note>
          <note>
            Den majoritet och den bredd som ni önskar i skattefrågor är den
            smalaste som jag någonsin har hört talas om i den här riksdagen.
          </note>
          <note type="speaker">
            Anf. 244 ARNE KJÖRNSBERG (s) replik:
          </note>
          <note>
            Herr talman! Först vill jag tacka för de vänliga orden. Jag menar
            då inledningen av repliken.
          </note>
          <note>
            Vi tyckte inte att motionerna var bra, Gunnar Andrén. Det handlar
            ju också om demokrati. Vi var fler som tyckte att motionerna inte
            var bra än de som tyckte att de var bra. I en demokrati är det
            då så att majoriteten bestämmer.
          </note>
          <note>
            Jag tycker nog att vi Socialdemokrater till och med i skatteutskottet
            ofta har ett öppet sinne för att resonera om saker och ting. Jag
            tycker i varje fall att det inte är hårda ord där.
          </note>
          <note type="speaker">
            Anf. 245 GUNNAR ANDRÉN (fp) replik:
          </note>
          <note>
            Herr talman! Jag säger vanligen mycket snälla ord till herr ordförande.
            Det ska jag gärna medge. Det har jag ofta anledning att göra.
          </note>
          <note>
            Herr ordförande får ju företräda inte bara Socialdemokraterna
            utan också de båda andra partierna. De deltar ju inte i någon
            av de här debatterna. Det komplicerar det hela. Inte heller finansministern
            deltar ju.
          </note>
          <note>
            Jag menar att det är lustigt att se att samtidigt som man säger
            att man eftersträvar breda majoriteter har av samtliga motioner
            inte någon innehållit något av värde.
          </note>
          <note type="speaker">
            Anf. 246 ARNE KJÖRNSBERG (s) replik:
          </note>
          <note>
            Herr talman! Jag förstår att min försäkran inte är värd något.
            Men jag vill ändå be Gunnar Andrén att i sin kammare fundera på
            de här stora överlevnadsfrågorna. Jag tror att Roger Tiefensee
            och jag fann varandra, känslomässigt i varje fall. Kan inte Gunnar
            Andrén närma sig oss och resonera om de här för våra barn, barnbarn
            och barnbarnsbarn så viktiga frågorna? Det är de jag kallar grön
            skatteväxling. Kom ihåg: grön. Kom ihåg: växling.
          </note>
          <note type="speaker">
            Anf. 247 GUNNAR AXÉN (m) replik:
          </note>
          <note>
            Herr talman! Arne Kjörnsberg talade om ett hållbart Sverige,
            men står samtidigt för en ohållbar ekonomisk politik.
          </note>
          <note>
            Jag undrar vad Arne Kjörnsberg och Socialdemokraterna tänker
            göra för att skapa sunda, hållbara och uthålliga statsfinanser
            så att vi står väl rustade inför nästa lågkonjunktur så att vi
            klarar av att möta den befolkningsmässiga utmaning som vi står
            inför inom bara några få år.
          </note>
          <note type="speaker">
            Anf. 248 ARNE KJÖRNSBERG (s) replik:
          </note>
          <note>
            Herr talman! Det förvånar mig att inte Gunnar Axén tar något
            som helst intryck. Om han inte lyssnar på vad vi socialdemokrater
            säger eller tycker att det bara är blaj, kan han väl lyssna på
            stora internationella organisationer som Världsbanken och Valutafonden.
            De säger: Sverige är ett föredöme med bra offentliga finanser
            och bäst tillväxt i Europa. Finland konkurrerar med oss.
          </note>
          <note>
            Debatten blir fullständigt omöjlig när vi inte kan vara överens
            om en så grundläggande verklighetsbeskrivning som att Sverige
            de senaste åtta åren varje år har haft mellan ½ och 1 % högre
            tillväxt än vad EU sammantaget har haft.
          </note>
          <note type="speaker">
            Anf. 249 GUNNAR AXÉN (m) replik:
          </note>
          <note>
            Herr talman! Arne Kjörnsberg säger att Sverige är ett föredöme.
            Jag vill uppmana Arne Kjörnsberg att säga det till dem som i dag
            går i en tröstlös arbetslöshet, fast i utanförskap och bidragsberoende.
            Trots att vi har en hög ekonomisk tillväxt får vi inte de nya
            jobb vi behöver.
          </note>
          <note>
            Säg till de arbetslösa, Arne Kjörnsberg, att Sverige är ett föredöme.
            Jag tror inte att de håller med dig.
          </note>
          <note type="speaker">
            Anf. 250 ARNE KJÖRNSBERG (s) replik:
          </note>
          <note>
            Herr talman! Det tror inte jag heller. Men jag tycker att Gunnar
            Axén som sysslar med detta i vardagen kunde ta åtminstone något
            intryck av vad Världsbanken och Valutafonden säger.
          </note>
          <note>
            Gunnar Axén påstår i sitt eget anförande att tillväxten är alldeles
            förskräckligt dålig i Sverige. Den är ju bättre än i de flesta
            andra länder.
          </note>
          <note>
            Jag vill bara göra en liten parentes. Gunnar Axén kritiserade
            regeringen för att man i det förslag som nu ligger i riksdagen
            har föreslagit höjt underhållsstöd. Detta är alltså till barn
            till ensamstående föräldrar. Det tycker Gunnar Axén är förskräckligt.
          </note>
          <note type="speaker">
            Anf. 251 LARS GUSTAFSSON (kd):
          </note>
          <note>
            Herr talman! Efter denna världsomsegling av Arne Kjörnsberg tänkte
            jag flytta mig ned dit där det sägs att man bygger Sverige, nämligen
            kommunerna.
          </note>
          <note>
            Det går bra för Sverige, säger statsminister Göran Persson. Det
            tycker inte många kommunpolitiker, trots de senaste årens rekordstora
            kommunala skattehöjningar. Exempelvis är bristerna inom äldrevården
            stora och många. Man måste fråga sig varför. Regeringen utlovar
            i nuvarande budget drygt 12 miljarder netto till kommunsektorn
            under 2005 och 2006. Ändå föreslår flera kommuner ytterligare
            skattehöjningar kombinerat med nedskärningar för att klara sin
            ekonomi.
          </note>
          <note>
            Bland Sveriges kommuner finns det många som brottas med stora
            ekonomiska och verksamhetsrelaterade problem, inte minst inom
            äldreomsorgen. Andra kommuner har underskott inom barnomsorg och
            sociala budgetar. Det måste alltså finnas ett större grundläggande
            fel bakom denna ständiga resursbrist i kommunerna och kommunsektorn.
            Återkommande uppmärksammas brister i omsorgsverksamheterna på
            grund av för små resurser.
          </note>
          <note>
            Herr talman! Vi kristdemokrater anser att kommunerna måste kunna
            stå på egna ekonomiska fötter och inte ständigt behöva förlita
            sig på och vara beroende av statliga bidrag. Grundproblemet är
            att riksdag och regering är de som sitter på medlen till kommunernas
            förutsättningar till en egen ekonomisk plattform utifrån vilken
            dessa i sin tur ska bedriva en värdig social service inom bland
            annat omsorgerna.
          </note>
          <note>
            De viktigaste medlen för att skapa intäkter för kommunsektorn
            utgörs av närings-, arbetsmarknads- och skattepolitiken, alltså
            beslut som fattas av riksdag och regering. I praktiken innebär
            detta att statsmakten har makten över de ekonomiska förutsättningarna
            och kommunerna har utgifterna och skyldigheterna.
          </note>
          <note>
            Den enda hållbara lösningen för kommunerna är att dessa ges utrymme
            att verka under förutsättningar som garanterar kommunalt självstyre.
            Detta förutsätter en egen ekonomisk bas för verksamheten. Maxtaxor,
            LSS-kostnader, kommunala utjämningssystem och andra låsningar
            innebär i praktiken att det kommunala självstyret och skatteinstrumentet
            urholkas.
          </note>
          <note>
            Herr talman! Lokala politiker tvingas i allt högre grad att agera
            transportkompani för centrala beslut och pålagor. Det är inte
            att undra på att många hoppar av sina förtroendeuppdrag i kommunerna
            i takt med att möjligheterna till inflytande sjunker.
          </note>
          <note>
            För att ge kommunerna rimliga ekonomiska villkor måste förutsättningar
            för att få fler och växande företag tillskapas. Detta är det enda
            hållbara sättet att öka utbudet av arbetstillfällen och därmed
            skatteintäkter till kommunsektorn. Vidare behövs en massiv satsning
            för att minska ohälsan, både utifrån den enskilda personens situation
            och utifrån samhällets situation, genom en rehabiliteringsförsäkring,
            som vi kristdemokrater föreslår, och en fungerande sjukförsäkring.
          </note>
          <note>
            Ohälsan kostar inte bara försäkringssystemen enorma belopp utan
            belastar också företagens och kommunernas budgetar. Genom ökade
            skatteintäkter och minskade kostnader för ohälsan skulle betydligt
            större ekonomiskt utrymme för kommunsektorn uppstå till att finansiera
            bland annat äldreomsorgen.
          </note>
          <note>
            Det kan knappast ha undgått någon att vårt land står inför en
            demografisk utmaning där vi i Sverige liksom övriga Västeuropa
            får en större andel äldre i befolkningen. Planering för en ekonomi
            som kan klara av att finansiera denna framtida demografiska utmaning
            borde vara i fokus. Den ekonomiska framförhållningen tycks dock
            inte sträcka sig längre än innevarande mandatperiod.
          </note>
          <note>
            Det är inte förvånande att rösterna från vanliga medborgare höjs
            när de upplever en nedmontering och centralisering av bland annat
            äldrevården. Om ingenting görs, herr talman, befarar vi att denna
            utveckling bara kommer att fortsätta.
          </note>
          <note type="speaker">
            Anf. 252 ARNE KJÖRNSBERG (s) replik:
          </note>
          <note>
            Herr talman! Jag tror att Lars Gustafsson kommer från Laholms
            kommun. Jag tror att där finns ungefär 25 000 invånare. I den
            budgetproposition vi nu har att behandla kommer bidragen till
            landets landsting och kommuner att öka med 6 miljarder. Mellan
            tummen och pekfingret brukar man säga att en tredjedel går till
            landstingen och två tredjedelar till kommunerna. För Laholms kommun
            kommer det att innebära 10 miljoner kronor. Tycker Lars Gustafsson
            att det är bra?
          </note>
          <note type="speaker">
            Anf. 253 LARS GUSTAFSSON (kd) replik:
          </note>
          <note>
            Herr talman! Jag visste att Arne Kjörnsberg skulle ta upp det,
            så jag tog med dagens tidning. Kommunens underskott är 16 miljoner
            kronor. Kommunen får 10 miljoner kronor, som Arne Kjörnsberg säger,
            och ska skicka tillbaka 7,2 miljoner i skatteutjämningssystemet.
            Tack så mycket!
          </note>
          <note type="speaker">
            Anf. 254 ARNE KJÖRNSBERG (s) replik:
          </note>
          <note>
            Herr talman! Ska jag uppfatta detta som att Kristdemokraterna
            är emot att vi har en utjämning mellan landets kommuner där i
            princip samma höjd på skatten ska ge samma service till invånarna
            oberoende av om de bor i Laholm, Borås eller Djursholm?
          </note>
          <note type="speaker">
            Anf. 255 LARS GUSTAFSSON (kd) replik:
          </note>
          <note>
            Herr talman! Arne Kjörnsberg vet att skatteutjämningssystemet,
            kostnadsutjämning och sådant är alldeles för komplicerat för att
            diskuteras här på 30 sekunder. Arne Kjörnsberg vet också att vi
            kristdemokrater föreslår att det ska finnas ett system för skatteutjämning,
            dock inte som det vi har nu.
          </note>
          <note>
            Arne Kjörnsberg talar om att regeringen ger 10 miljoner kronor
            till Laholms kommun, men de får inte behålla dem. Det var det
            jag var ute efter. Dessutom har vi faktiskt lagt mer pengar till
            kommuner och landsting, men vi har valt att inte detaljstyra dem
            eftersom vi anser att de själva klarar av sin ekonomi.
          </note>
          <note type="speaker">
            Anf. 256 ROGER TIEFENSEE (c):
          </note>
          <note>
            Herr talman! Åhörare! Sverige har fantastiska möjligheter. Vi
            har en välutbildad befolkning. Vi har värdefulla naturresurser,
            både i form av råvaror och i även form av möjligheter till rekreation
            och därmed till exempelvis grön turism. Problemet är att de möjligheter
            vi har inte tas till vara fullt ut.
          </note>
          <note>
            World Economic Forum pekar på just detta i sin årliga rankning
            av världens mest konkurrenskraftiga ekonomier. Sverige kommer
            på fjärde plats. Det är glädjande, men det skulle kunna vara så
            mycket bättre.
          </note>
          <note>
            Sverige har ett högt välstånd, men sett till de underliggande
            faktorer som mäts i den här studien borde den svenska BNP-nivån
            vara ungefär 20 % högre. Det är klart att det märks. Det märks
            i kommunernas ekonomi och i vars och ens privatekonomi.
          </note>
          <note>
            Den här situationen är ungefär som att hamna på fjärde plats
            i OS. Det är bra, men tänk så frustrerande det är att vara fyra
            när man vet att man kunde så mycket bättre och siktade på pallen!
          </note>
          <note>
            De viktigaste skälen, pekar World Economic Forum på, till att
            Sverige inte utvecklas lika positivt som man skulle kunna förvänta
            sig är dels det höga skattetrycket, dels ett företagsklimat för
            små och medelstora företag som lämnar saker att önska.
          </note>
          <note>
            Jag skulle vilja lägga till ytterligare skäl, herr talman, som
            vi såg när regeringen presenterade sin budget nyligen. Vi har
            nämligen en regering som inte tar tag i de stora, överhängande
            problem som jag ser och som handlar om ohälsa och om arbetslöshet.
          </note>
          <note>
            Över en miljon människor i arbetsför ålder står utanför arbetsmarknaden.
            Då om någonsin måste det väl vara läge att verkligen ta tag i
            de problemen. Jag tycker heller inte att man tar tag i de mer
            långsiktiga problemen som exempelvis klimatfrågan.
          </note>
          <note>
            I Centerpartiets budgetalternativ har vi därför fokuserat på
            dessa frågor, som vi upplever att regeringen lämnar obesvarade.
            Vi har presenterat en budget för ett friskare, företagsammare
            och grönare Sverige.
          </note>
          <note>
            När det gäller det friskare Sverige kan man se att regeringen
            erbjuder passiv sjukskrivning och förtidspensionering medan Centerpartiet
            erbjuder aktiv rehabilitering och hjälp att vara kvar i arbetslivet
            via exempelvis arbetshjälpmedel eller, för all del, lönebidrag.
          </note>
          <note>
            När det gäller det företagsammare Sverige kan man se att regeringen
            tar näringslivets förslag till finansiering av skattesänkningar
            men levererar bara en av de tre skattesänkningar, nämligen arvs-
            och gåvoskatten, som näringslivet har efterfrågat. Centerpartiet
            levererar också slopad förmögenhetsskatt och en rejäl reformering
            av 3:12-reglerna. Vi höjer inte skatten för de små företagen utan
            skapar i stället förutsättningar för nya jobb.
          </note>
          <note>
            När det gäller det grönare Sverige har vi varit inne på det lite
            grann tidigare. Där är regeringens inriktning skattehöjningar
            som medvetet inte ska ha någon större miljöeffekt, för de ska
            egentligen finansiera andra skattesänkningar. Vi i Centerpartiet
            levererar i stället skattesänkningar på biodrivmedel och på miljöbilar
            som vi har räknat fram ger tio gånger större miljöeffekt än de
            skattehöjningar som regeringen har presenterat.
          </note>
          <note>
            En viktig del i detta är exempelvis att vi möjliggör låginblandning
            av RME i diesel upp till 5 %. Det handlar inte om EU-regler. Det
            handlar om alldeles egna regler i Sverige som gör att man i dag
            inte kan blanda in mer än upp till 2 %.
          </note>
          <note>
            Den sammanhängande gröna tråden i Centerpartiets ekonomiska politik
            är självbestämmande. När regeringens politik inriktar sig på att
            göra människor, och för all del även kommuner, mer bidragsberoende
            inriktar vi oss på skattesänkningar, framför allt till låg- och
            medelinkomsttagare, och att man ska jobba bort marginaleffekter.
          </note>
          <note>
            Vi har låtit riksdagens utredningstjänst räkna på exempelvis
            en ensamstående mor med 18 000 kr i månadslön och ett barn. Hon
            skulle få 341 kr mer per månad. Det låter kanske inte så mycket,
            men när man lever på marginalen betyder faktiskt 341 kr i månaden
            skillnad.
          </note>
          <note>
            Inriktningen på vår ekonomiska politik är att vanliga människor
            med vanliga löner ska få makt över sin hushållsekonomi. När vi
            förenklar regler för småföretagare är inriktningen att vanliga
            människor faktiskt ska få möjligheten och även tryggheten att
            starta ett företag. Små företag ska ha möjligheten och tryggheten
            att anställa nya medarbetare. Man ska varken behöva vara professor
            eller miljonär för att kunna driva företag.
          </note>
          <note>
            Det här är en ekonomisk politik som tar till vara möjligheterna
            i Sverige, som tar till vara just den potential som World Economic
            Forum har pekat på. Sverige förtjänar så mycket bättre.
          </note>
          <note type="speaker">
            Anf. 257 ARNE KJÖRNSBERG (s) replik:
          </note>
          <note>
            Herr talman! Det var för det första en lisa att höra Roger Tiefensees
            lovsång till vårt land. Jag uppskattade det verkligen mycket.
            Välkommen i kören!
          </note>
          <note>
            För det andra känner Roger Tiefensee som tidigare ledamot av
            skatteutskottet naturligtvis till att det pågår ett arbete vad
            gäller 3:12-reglerna. De tre vise männen, som vi brukar kalla
            dem, de var också fäder till 3:12-reglerna för 1012 år sedan,
            håller nu på och arbetar fram ett nytt förslag. Jag tror att de
            kommer att bli klara nästa månad. Vänta, det kommer, Roger Tiefensee.
          </note>
          <note>
            För det tredje var det i går 160 textilarbetare på Väveribolaget
            i Borås som fick beskedet att de kommer att avskedas, för tillverkningen
            flyttas till Estland. Tror Roger Tiefensee att de känner sig bidragsberoende?
            Eller tror Roger Tiefensee att de tycker att det är bra att de
            när de nu ska söka nya jobb kan betala hyran, maten och barnens
            kläder?
          </note>
          <note type="speaker">
            Anf. 258 ROGER TIEFENSEE (c) replik:
          </note>
          <note>
            Herr talman! Jag är väl medveten om det skatteutskottets ordförande
            pekar på. Det pågår ett arbete om 3:12-reglerna. Problemet är
            att det har pågått väldigt lång tid och att det kommer att ta
            år innan det realiseras även om utredningen kommer att vara klar
            om en vecka.
          </note>
          <note>
            När det gäller möjligheten att ha en trygghet när ett företag
            läggs ned anser jag att man ska kunna ha det. Det är helt klart.
            Men den största tryggheten är möjligheten att få ett nytt jobb.
            När regeringen erbjuder nya AMS-platser erbjuder Centerpartiet
            möjlighet till nya jobb, till nya företag. Det tror jag att de
            som blir varslade på Borås Väveri uppskattar mer än att bara få
            ett erbjudande om ett jobb som leder till en ny stämplingsperiod.
          </note>
          <note type="speaker">
            Anf. 259 ROLF GUNNARSSON (m):
          </note>
          <note>
            Herr talman! Det är svårt att välja ämne då man får sex minuter
            på sig. Jag har hamnat under rubriken Ekonomi och skatter. Där
            kan egentligen allting rymmas. Alla frågor handlar egentligen
            om ekonomi och skatter.
          </note>
          <note>
            Jag tänkte börja med några meningar som jag hämtat från en helsidesannons
            som var producerad av Svenskt Näringsliv. Där berättas bland annat
            att de senaste fyra åren har 73 900 jobb försvunnit från industrin.
          </note>
          <note>
            Det viktigaste budskapet i annonsen var att nya företag måste
            födas och nya jobb måste skapas. Det konstateras att de samhällen
            som först inser att den svenska företagsamheten måste uppmuntras
            kommer att klara sig bäst.
          </note>
          <note>
            I annonsen nämns bland annat Leksand, en borgerligt styrd kommun
            i mitt hemlän. I dagarna har den mest företagarvänliga kommunen
            i Dalarna utsetts. Det blev Avesta kommun, en kommun som fick
            ett moderat styre efter det senaste valet och där kommunalrådet
            Ulf Berg insett vikten av ett bra företagarklimat.
          </note>
          <note>
            Bara de här två exemplen borde ge Socialdemokraterna funderingar.
          </note>
          <note>
            Herr talman! Då jag i går satt i min bänk och hörde Göran Persson
            fick jag gnugga mig yrvaket i ögonen flera gånger då statsministern
            på ett sätt som bara han kan egentligen berättade om vilka guldmedaljer
            Sverige tog efter, som han tydligen ser det, Socialdemokraternas
            framgångsrika arbete inom en rad områden. Det var topplaceringar
            både här och där. Det har vi också hört lite grann om här under
            den senaste halvtimmen.
          </note>
          <note>
            Samma dag konstaterades dock i den annons som jag nämnde att
            Sverige bland 31 länder ligger på nionde plats från slutet. Ja,
            just det, nio platser från slutet då det gäller entreprenörskap.
            Vi är sämst i Norden.
          </note>
          <note>
            Ta Norge som ett exempel! Vårt grannland i väster har ett entreprenörskap
            som omfattar dubbelt så många som i Sverige. Detta påpekas i annonsen.
          </note>
          <note>
            Också de här siffrorna talar sitt tydliga språk och borde ge
            Socialdemokraterna funderingar. Men då jag hörde statsministern
            i går förstod jag att det inte finns så mycket självkritik.
          </note>
          <note>
            Nu har ju regeringen dåligt sällskap i regerandet, där bland
            annat Vänstern, styrd av en kommunist, ingår. Vänsterns starka
            sida är väl knappast företagsamhet och entreprenörskap.
          </note>
          <note>
            Jag såg en socialdemokratisk tidning som borrat i frågan om vad
            som är Socialdemokraternas problem just nu. De fick fram tio problemområden:
          </note>
          <note>
            Det var de tio problemområden som den aktuella socialdemokratiska
            tidningen tog fram för regeringen Persson. Vem hörde någonting
            om dem under gårdagens debatt då Persson hade 40 minuter till
            sitt förfogande?
          </note>
          <note>
            Jag ska, herr talman, hoppa till de skattefrågor som kommer att
            beröra många bland annat i mitt hemlän Dalarna. Bilen är ett måste.
            Det finns många som faktiskt har två bilar och är tvingade att
            ha två bilar. Vi har också den biltätaste kommunen, Malungs kommun,
            sett till antal bilar per invånare. Två bilar behöver man för
            att klara sina körningar till och från arbeten och för sociala
            körningar som att skjutsa barn med mera.
          </note>
          <note>
            Hur kommer höjningen av bensinskatten att slå här? Svaret är:
            Mycket hårt. Lägg därtill höjd fordonsskatt och höjda energiskatter.
          </note>
          <note>
            Socialdemokraterna i mitt hemlän har haft svårt att värja sig
            mot höjningen av bensinskatten. Ledande socialdemokrater har på
            ett underligt sätt låtsats ta avstånd från regeringens förslag
            och sagt att man inte vill höja. Det är ett dubbelspel i den högre
            skolan.
          </note>
          <note>
            Herr talman! Det finns andra stora problemområden i mitt hemlän,
            och jag tänkte ta chansen att nämna några när jag har en tid på
            sex minuter.
          </note>
          <note>
            Eftersom jag också är landstingspolitiker måste jag säga några
            ord om sjukvården ett av Socialdemokraternas problemområden, i
            alla fall när det gäller vad den socialdemokratiska tidningen
            hade med på sin tiolista.
          </note>
          <note>
            Köerna till sjukvården är långa. Folk lider i köerna, allt medan
            Socialdemokraterna gärna satsar skattebetalarnas landstingsskatt
            på mycket som inte är sjukvård.
          </note>
          <note>
            Inom äldrevården finns det också funderingar och siffror som
            borde få Socialdemokraterna att fundera. I boken Vem ska ta hand
            om mamma? en bok som belönats för sitt innehåll finns uppgifter
            som säger att uppskattningsvis 70 000 åldringar i Sverige är allvarligt
            svältande och 300 000 pensionärer befinner sig i riskzonen för
            undernäring. De siffrorna skrämmer i alla fall mig och ger mig
            funderingar på vad vi ska göra och vad vi måste göra. Detta sker
            i Sverige samtidigt som statsministern målade upp en vacker bild
            i går. Men han glömde den här delen.
          </note>
          <note>
            Herr talman! Det var ett litet axplock av funderingar som jag
            har som politiker. Jag konstaterar att inget parti har lösningen
            på alla frågor. Men eftersom Socialdemokraterna har haft makten
            i 65 av de senaste 74 åren råder det väl ingen tvekan om vilket
            parti som borde fundera aktivast och mest över det här.
          </note>
          <note>
            Men jag tycker, utan att vara alltför elak, att regeringen Persson
            verkar trött. Och som gammal idrottsledare vet jag att trötta
            spelare bör vila. Det är nog samma sak inom politiken.
          </note>
          <note type="speaker">
            Anf. 260 BÖRJE VESTLUND (s) replik:
          </note>
          <note>
            Herr talman! Jag måste ifrågasätta den retorik som Rolf Gunnarsson
            använder. Förlåt mig, herr Rolf Gunnarsson, men jag hörde ingen
            självkritik mot Rolf Gunnarssons egen politik i Rolf Gunnarssons
            anförande. Det vore intressant att få veta om det är brukligt
            i kammaren att framföra något slags självkritisk analys över sin
            egen politik i sina egna anföranden. Är det någonting som bara
            statsministern i sina anföranden ska framföra? Det är möjligt
            att vi ska byta retoriken i kammaren, men det är väl inte det
            som vi brukar göra.
          </note>
          <note>
            I övrigt skulle jag kunna replikera mycket på vad Rolf Gunnarsson
            sade, men jag nöjer mig med den delen. Jag tycker att det var
            ett dåligt argument för att statsministern skulle stå här och
            säga något annat om de delar som faktiskt gynnar vår politik.
            Jag är övertygad om att Rolf Gunnarsson har en del mindre smakliga
            förslag om man skulle gå igenom alla de förslag som m har som
            väljarna inte skulle svälja rakt upp och ned. Så är det för alla
            partier.
          </note>
          <note type="speaker">
            Anf. 261 ROLF GUNNARSSON (m) replik:
          </note>
          <note>
            Herr talman! Jag tror inte att Börje Vestlund var i kammaren
            i går och hörde statsministern. Som jag sade i mitt anförande
            var det ingen självkritik utan det var en Persson i gammal stil
            som stod och klappade sig för bröstet om allt som Socialdemokraterna
            har gjort. Om det gäller självkritik blir jag slagen med hästlängder,
            om vi ska mäta i idrottsspråk.
          </note>
          <note>
            Om Börje Vestlund lyssnade hörde han mig säga så här i slutet:
            Jag kan konstatera att inget parti har lösningen, och så vidare.
            Det är väl självkritik. Jag är inte så egoistisk att jag tror
            att hurra, Moderaterna kan göra om allting, och det blir jättebra.
            Jag har varit politiker tillräckligt länge för att veta att det
            inte är så. Inget parti har svaret på alla frågor. Men när det
            gäller självgodhet får jag inte ens medalj.
          </note>
          <note type="speaker">
            Anf. 262 BÖRJE VESTLUND (s) replik:
          </note>
          <note>
            Herr talman! Jag tror att Rolf Gunnarsson och jag är helt överens
            om det. Jag tror att inget parti har lösningen på alla problem.
            Därför kan man inte heller säga att det alternativet är trött
            och utslitet och det andra alternativet är mycket fräschare. Jag
            tycker att vi ska möta de idéer som finns i respektive parti och
            ställa dem mot varandra. Sedan får väljarna avgöra på sedvanligt
            sätt. Det går inte att säga att någon är trött och någon är mindre
            trött. Jag tycker att en del av de förslag som redovisas i kammaren,
            inte minst i den allmänpolitiska debatten, är ganska reaktionära
            och dumma, och jag tror inte att de kommer att gå igenom hos väljarna.
            Men låt oss se. Det är val om två år.
          </note>
          <note type="speaker">
            Anf. 263 ROLF GUNNARSSON (m) replik:
          </note>
          <note>
            Herr talman! Vi kan vara eniga om att inget parti har lösningen
            på alla frågor.
          </note>
          <note>
            Men i fråga om fräschhet tycket jag ändå att regeringen Persson
            och Socialdemokraterna är lite trötta i sina förslag och att vi
            har fräschare idéer. Där skiljer det sig mellan Börje Vestlund
            och mig.
          </note>
          <note type="speaker">
            Anf. 264 CARL-ERIK SKÅRMAN (m):
          </note>
          <note>
            Herr talman! Det var knappast förvånande att den socialdemokratiska
            kandidaten till finansborgarrådsposten i 2002 års val lovade att
            det inte skulle införas några avgifter för resa in med bil till
            centrala Stockholm. Det fanns, och det finns, en klar majoritet
            bland Stockholms socialdemokrater och bland stockholmarna i övrigt
            för att stoppa infartsavgifter av den typ som trängselskatter
            skulle innebära. Annika Billström är inte obegåvad utan hon vet
            vanligen vad som är politiskt gångbart.
          </note>
          <note>
            Desto större blev allas förvåning över att centralt placerade
            socialdemokrater lyckades få det socialdemokratiska finansborgarrådet
            att överge det tydligaste löftet i 2002 års valrörelse. Förändringen
            krävde förmodligen intellektuellt våld. Besvikelser och demokratiskt
            underskott blev resultatet.
          </note>
          <note>
            Inte inger den fortsatta färden mot trängselskatter ökat förtroende
            för projektet. De ständiga juridiska turerna visar snarare på
            att man agerar i laglighetens utkanter för att kunna göra verklighet
            av dessa extra skatter innan mandatperioden är slut och den nuvarande
            majoriteten har förlorat makten. Fortfarande är förutsättningarna
            oklara. Överklaganden väntar på avgörande.
          </note>
          <note>
            Trängselskatterna berör hela Storstockholm. För resor mellan
            den norra och södra länsdelen har man endast en väg, nämligen
            den redan överbelastade Essingeleden, att ta om man vill undvika
            att åka genom centrala stadsbebyggelsen, som nu ska beläggas med
            trängselskatt.
          </note>
          <note>
            Visst borde Stockholms alla kommuner som berörs av detta kraftiga
            ingrepp i kommunikationerna ha varit med och beslutat om projektet.
            Men så fick det inte bli. Det var i förhandlingarna om den egna
            regeringsmakten som några få socialdemokrater beslutade att förstöra
            inte bara Annika Billströms utan även övriga lokala socialdemokratiska
            partivänners rykte.
          </note>
          <note>
            Förortskommunernas växande oro inför de väntade trängselskatterna
            är naturligtvis en oro bland annat för att kollektivtrafiken inte
            ska klara den förväntade resandetillströmningen. Redan i dag görs
            ca 75 % av arbetsresorna i Stockholm med kollektivtrafik. Påfrestningen
            är som bekant så stor att minsta störning i trafiksystemet genast
            leder till problem att komma till jobbet. Ännu lär det ta många
            år innan kapaciteten på pendeltågen har kunnat ökas. Förbifarter
            över den vackra Mälaren på vägar som skulle kunna trafikeras av
            både kollektiva bussar och vanliga bilar får man skåda i rymden
            efter.
          </note>
          <note>
            Om trängselskatterna ger den ökning av passagerarna med de nära
            10 % som sägs, får man då plats på pendeltåget? Stockholms förorter
            har verkligen anledning att oroa sig. Att ta sig till jobbet med
            egen bil på Essingeleden lär inte bli möjligt av rena framkomlighetsskäl,
            även om man är beredd att betala trängselskatten.
          </note>
          <note>
            Nu har det sagts att kollektivtrafiken ska få ökade anslag genom
            det överskott som skapas av trängselskatterna. Det låter generöst.
            Men det är dessvärre ett erbjudande med vass armbåge. Inte lär
            det bli några stora investeringar i kollektivtrafik av de pengarna
            snarare tvärtom. Inkomsterna av trängselskatten blir ca 455 miljoner
            kronor, nära en halv miljard, medan kostnaderna blir 1 690 miljoner
            kronor, en och en halv miljard i runda tal. Det framgår av budgetpropositionen.
            Dessutom förutser man inte något överskott under överskådlig tid.
            Det blir 1 245 miljoner kronor i förlust i år ständiga förluster!
            Om nu eventuellt överskott skulle ge en investering i kollektivtrafiken
            i Stockholm kan man fråga sig om staten ämnar täcka förlusterna
            med nedmontering av Stockholms kollektivtrafik.
          </note>
          <note>
            Staten plöjer år 2005 ned netto 1 245 miljoner kronor för ett
            försök som ska pågå mindre än ett halvår. Vad är det för politiskt
            ansvarskännande? Utan underlag har regeringen tydligen bestämt
            sig för att trängselskatterna ska vara ständiga, oavsett vad en
            utlovad folkomröstning eller det så kallade försöket ger för resultat.
          </note>
          <note>
            Herr talman! Det här är faktiskt politiskt pajaseri från första
            till sista stund.
          </note>
          <note type="speaker">
            Anf. 265 BÖRJE VESTLUND (s) replik:
          </note>
          <note>
            Herr talman! Först till det sista. Lagen som tillkom är på grund
            av att regionerna ska få en möjlighet att kunna införa trängselavgifter.
            Generellt sett kan man säga att Stockholm hade blivit tvungen
            att av trafikpolitiska skäl införa trängselavgifter förr eller
            senare. Om det skulle ske nu eller om några år eller om 1015 år
            vet jag inte, men det hade man varit tvungen att göra av olika
            skäl.
          </note>
          <note>
            Det andra jag skulle vilja säga är att i pengarna för investeringarna
            ingår också investeringar i kollektivtrafiken. Det är också en
            viktig del av överenskommelsen.
          </note>
          <note>
            En tredje sak är att pendeltågstunneln eller Mälartunneln har
            skyndats på tack vare att man är tvungen att ha detta.
          </note>
          <note>
            Det fjärde jag skulle vilja säga gäller det här med sveket. Det
            är faktiskt så att man måste göra en politisk överenskommelse
            när man inte har majoritet i denna kammare. Det får de borgerliga
            partierna göra, och det får Socialdemokraterna göra. Jag tycker
            inte att det är särskilt konstigt.
          </note>
          <note>
            Sedan hävdas det att detta var Annika Billströms viktigaste löfte.
            Det fanns en 99-punktslista också. Den var stadfäst, och den var
            beslutad. Det var väl viktigare än just det löftet i alla fall.
          </note>
          <note type="speaker">
            Anf. 266 CARL-ERIK SKÅRMAN (m) replik:
          </note>
          <note>
            Herr talman! Jag sade: Annika Billströms tydligaste löfte. Det
            var över huvud taget det tydligaste löftet i hela valrörelsen.
            Det upprepades i TV ett flertal gånger, och ändå blev hon tvingad
            att överge det. Naturligtvis hade hon haft en annan möjlighet,
            att säga nej, avgå. Då hade hon behållit sin heder.
          </note>
          <note>
            Staten satsar nu 1 245 miljoner kronor på ett försök som inte
            ska pågå ens i ett helt år. Man har lovat folkomröstning. Den
            har uppenbarligen inte heller någon betydelse. Demokratin har
            tidigare kunnat ifrågasättas utifrån hanteringen. Visst är det
            ett pajaseri. Det är inget annat än ett pajaseri. Det är ett spel
            för gallerierna bara därför att det är svansen som styr regeringen,
            svansen i form av Miljöpartiet.
          </note>
          <note type="speaker">
            Anf. 267 BÖRJE VESTLUND (s) replik:
          </note>
          <note>
            Herr talman! Först skulle jag vilja säga något beträffande att
            det skulle vara ett försök som bara pågår ett halvår. Det vet
            du väl mindre om, i alla fall, Carl-Erik Skårman. Vi får väl se
            den dagen vi har folkomröstningen om detta projekt hur det går
            med det. Det vet varken Carl-Erik Skårman eller jag. Carl-Erik
            Skårman är säkert övertygad om att stockholmarna kommer att säga
            nej, men det vet vi ingenting om.
          </note>
          <note>
            Sedan gäller det slutligen det här med att vara tvingad och inte
            tvingad. Det är klart att man visst hade kunnat välja att avgå,
            men det här handlar om att ta ansvar för landet Sverige och för
            staden Stockholm. Det fanns inget alternativ i det här sammanhanget,
            Carl-Erik Skårman. Moderaterna ville ju inte vara med i Stockholm
            om Miljöpartiet var med, och Moderaterna ville inte vara med i
            riket om Miljöpartiet var med. Så enkelt var det. Så kom inte
            och prata om pajaserier. Pajaserier var det väl i så fall med
            förhandlingarna, där Moderaterna ville backa ur.
          </note>
          <note type="speaker">
            Anf. 268 CARL-ERIK SKÅRMAN (m) replik:
          </note>
          <note>
            Herr talman! Att ta med Miljöpartiet som stödparti i majoriteterna
            är inte att ta ansvar. Det tycker jag att de här dagarnas diskussioner
            verkligen har visat. Man satsar 1 245 miljoner kronor på ett försök,
            som man kallar försök men som Börje Vestlund nu menar inte är
            något försök. Där ligger själva pajaseriet, att det är så mycket
            lurendrejeri i den här frågan.
          </note>
          <note type="speaker">
            Anf. 269 ANNA GRÖNLUND KRANTZ (fp):
          </note>
          <note>
            Herr talman! En så här sen kväll kan det vara ganska bra att
            man har djärva hopp mellan ämnena, och nu kommer ytterligare ett
            ämne i den här debatten om skatter. Jag tänkte nämligen tillåta
            mig att använda mina minuter till att prata om skatter och företagande.
          </note>
          <note>
            150 miljoner kronor och ett ganska litet antal företag är det
            en marknad som man behöver bry sig om? Nej, i dagens politiska
            debatt tycks intresset för den svenska vita marknaden för hushållstjänster
            vara i det närmaste obefintligt, åtminstone om man tittar på hur
            det ser ut från regeringens sida. Men kanske är intresset större
            för den stora svarta marknaden, som i Sverige beräknas omsätta
            nästan tre miljarder kronor. Nej, inte heller här tycks det vara
            något större intresse från socialdemokratin.
          </note>
          <note>
            Att skatten på tjänster som utförs i hemmen är hög och minskar
            efterfrågan hos hushållen tycks bara vara tydligt när vi pratar
            om en redan existerande marknad, nämligen byggmarknaden.
          </note>
          <note>
            Om några veckor kommer den här riksdagen att rösta igenom en
            skattesänkning, om än en temporär skattesänkning, ska jag väl
            säga, som handlar om hushållens köp av golvinläggning, takmålning,
            tapetsering. Det finns mycket man kan nämna där, och allt det
            här gör vi för att stimulera byggföretag och för att säkra jobben
            i byggsektorn. Det är en viktig och angelägen åtgärd, tycker jag.
          </note>
          <note>
            Det är bra, dessutom, att regeringen inser att hushållens skattebörda
            är för hög och att företagen på marknaden för hushållstjänster
            måste få stimulans för att marknaden ska utvecklas. Det är bara
            synd att det bara gäller en del av marknaden. Det är anmärkningsvärt
            att det finns ett intresse hos regeringen att stödja den del av
            hushållstjänsterna där det i dag finns en marknad. Jag skulle
            vilja påstå att det finns en stor dubbelmoral i den socialdemokratiska
            retoriken.
          </note>
          <note>
            Vid en första anblick kanske den marknad för hushållstjänster
            som har att göra med att skura golv och tvätta inte verkar ha
            någon som helst potential för att bli en tillväxtfaktor i svensk
            ekonomi. Men jag kan säga att skenet bedrar. Efterfrågan på hushållstjänster
            finns i Sverige, och det är lätt att styrka att den finns, inte
            bara genom att titta på den stora svarta marknad som kontinuerligt
            växer fram. Det finns även diverse undersökningar som visar på
            det.
          </note>
          <note>
            53 % av svenskarna vill köpa hushållstjänster. Det framkom i
            våras när Sifo, på uppdrag av Almega, genomförde en undersökning
            om svenskarnas inställning till hushållstjänster.
          </note>
          <note>
            Jag tror att det handlar mer om att riva de hinder som står i
            vägen. I vårt östra grannland, Finland, har skatteavdrag på hushållstjänster
            blivit en stor succé. En femtedel av den finska befolkningen har
            köpt hushållstjänster under 2003, och marknaden omsätter i dag
            9 miljarder kronor. Hundratals nya småföretag har startats, och
            flera tusen människor jobbar inom sektorn.
          </note>
          <note>
            Men marknaden har ännu inte fått fotfäste, säger finska specialister.
            De tror också att den kommer att växa under kommande år. Givetvis
            kommer finska politiker i stor samstämmighet, även socialdemokrater,
            att fortsätta på den inslagna banan, inte minst eftersom det ger
            nöjda medborgare, fler företag och dessutom många sköna skattekronor
            till den finska statskassan. Det sistnämnda är någonting som även
            vår statsminister borde kunna ha stor nytta av, kan man tycka.
          </note>
          <note>
            Mycket talar för att den finska succén skulle smitta av sig på
            Sverige om vi införde avdrag på hushållstjänster, som har diskuterats
            i så många år. Det tycks till och med vara så att den svenska
            efterfrågan är större än den finska.
          </note>
          <note>
            Det handlar om att öppna dörrar för nya växande svenska småföretag
            och samtidigt göra det möjligt för många svenska arbetslösa att
            gå från arbetslöshet till ett arbete. Från borgerligt håll har
            vi under många år försökt få igenom en 50-procentig skattereduktion
            för hushållstjänster, det vill säga något som skulle ge en halvering
            av det vita timpriset. Men dessvärre har ideologiska låsningar
            hos Socialdemokraterna stoppat framväxten av en ny mångmiljardmarknad.
          </note>
          <note>
            Den svenska debatten har gått fel. I stället för att prata om
            att minska arbetslösheten och ge människor som i dag arbetar i
            den svarta sektorn trygghet, pension och kanske möjlighet att
            starta eget har ledande socialdemokrater gjort allt för att förringa
            och förminska debatten.
          </note>
          <note>
            Men som tur är finns det socialdemokrater i ledande position
            som faktiskt förstår det här. Niklas Nordström är kommunalråd
            i Nacka. Det är inte ofta man citerar socialdemokrater positivt
            i den här talarstolen, men nu måste jag få göra det. Han säger:
            Jag mår moraliskt illa av dagens regler. Det handlar om ett gammaldags
            synsätt att införa ett ROT-avdrag som går ut på tillbyggnad och
            renovering men fortsätta att säga nej till avdrag för andra tjänster
            i hemmet.
          </note>
          <note>
            Niklas Nordström har rätt. Det är ett gammaldags synsätt som
            tyvärr ofta präglar debatten om hushållstjänster i den här kammaren.
          </note>
          <note>
            Herr talman! Jag hoppas att vi under den här mandatperioden kan
            försöka lyfta våra huvuden lite högre, komma från den eländiga
            debatten om pigor och i stället diskutera vilken ny chans, vilken
            ny marknad en skattesänkning på hushållstjänster skulle kunna
            innebära.
          </note>
          <note>
            I detta anförande instämde Gunnar Andrén (fp).
          </note>
          <note type="speaker">
            Anf. 270 ARNE KJÖRNSBERG (s) replik:
          </note>
          <note>
            Herr talman! För att inte skatteutskottets vice ordförande ska
            missa debatten om ROT-avdrag vill jag säga: Den är inte om några
            veckor. Den är nästa onsdag. Välkommen!
          </note>
          <note type="speaker">
            Anf. 271 ANNA GRÖNLUND KRANTZ (fp) replik:
          </note>
          <note>
            Herr talman! Jag är inte orolig. Jag kommer att komma på den
            debatten, och jag hoppas verkligen att vi kan ta en rejäl diskussion
            då, för det här är faktiskt en fråga som handlar om att skapa
            nya jobb i en hel bransch som vi i dagsläget inte har möjlighet
            att tillgå. Jag tycker att det är slöseri med mänskliga resurser.
          </note>
          <note type="speaker">
            Anf. 272 MATS BERGLIND (s):
          </note>
          <note>
            Herr talman! Då jag är alldeles färsk i, inte riksdagen, men
            skatteutskottet tänker jag inte gå in på några av de mycket tekniskt
            avancerade turer som utskottet hanterar. Jag har faktiskt funderat
            lite mera allmänt över hur vi resonerar i och hur vi debatterar
            våra skattefrågor. Jag fick frågan relativt tidigt varför jag
            sökte mig till skatteutskottet. Mitt argument var att skatterna
            är väl någonting som de allra flesta människor har åsikter om.
            Det är inte så konstigt för de berör alla i vardagen.
          </note>
          <note>
            När budgetförhandlingarna drog i gång och det skrevs en och annan
            artikel om höjd bensinskatt och dieselskatt och annat är det ingen
            överdrift att säga att det fanns en hel del människor som hade
            åsikter om både det ena och det andra skattenivåer och annat.
            Det är en fördel att då få chansen att diskutera utifrån: Vad
            är rimligt? Vilka är alternativen? Framför allt: Vad får vi för
            våra skatter? Då blir det faktiskt inte den trubbiga, glasklara
            politiker-fattar-ingenting-attityden. Tvärtom blir det en inbjudan
            till en dialog. När man då säger att det här kanske du inte tycker
            är världens bästa system, men ändå behöver vi ju ha in pengarna,
            så finns det, långt utanför socialdemokratins medlemmar, en väldigt
            stor förståelse för att visst måste vi få in skattepengar. Det
            är det som också är avgörande i vardagen om vi ska ha barnbidrag,
            skola och äldreomsorg. Det vet väl varenda en. Det finns inte
            många, det finns men det är inte många, som säger: Det här får
            väl var och en klara av. Nej. Det finns en oerhört bred samsyn
            över att vi alla ska betala skatter. Man kan ha åsikter om vilka
            skatter och vilka nivåer det ska vara, men allmänt sett vet de
            flesta och argumenterar för att vi måste få in skattepengar för
            att vi ska få en välfärd och en trygghet som vi känner igen och
            som vi vill ha kvar.
          </note>
          <note>
            Då är det faktiskt givande att få ett uppdrag där just den här
            diskussionen kommer upp. Det är ett uppdrag där jag upplever att
            det hela tiden sker förändringar. Det finns ingen sanning i dag
            som är sanning i morgon när det gäller olika skatter, olika nivåer
            och olika sätt. Det förändras hela tiden, det blir en dialog men
            det avgörande är: Får vi inte in pengar för välfärden står vi
            illa.
          </note>
          <note>
            Det handlar mycket om hur man känner det rent personligt, men
            det gäller också generellt. Det gjordes vissa undersökningar under
            de olycksaliga åren i början av 90-talet då det var stora försämringar
            och stora skattehöjningar för att sanera statens ekonomi. Det
            var på den tiden en stor förståelse, långt utöver medlemmarna
            i Socialdemokratiska partiet, för att vi var tvungna att göra
            så. Det fanns en förståelse för att vi måste hjälpas åt. Många
            tyckte att det var bekymmersamt och tungt, men ändå fanns det
            en respekt och en förståelse.
          </note>
          <note>
            Det har varit en diskussion om statsbidragen till kommunerna,
            om storleken, riktade eller inte riktade. Jag är fortfarande kommunalpolitiskt
            aktiv hemma i Enköping. Personligen är jag för generella statsbidrag
            till kommunerna och tycker att det ska kunna göras undantag, till
            förmån för riktade bidrag. Jag ser att min egen kommun, som i
            och för sig är borgerligt styrd, sänker skatten och har hamnat
            i ett läge där man har problem inom barnomsorgen och äldreomsorgen.
            Om då en medlem i regeringspartiet har en klar linje och till
            exempel vill värna och ha mer personal till barnomsorgen, tycker
            jag att man faktiskt får göra undantag så att den borgerliga majoriteten
            i Enköpings kommun inte använder pengarna för att ytterligare
            sänka skatten. Därför tycker jag att det måste vara en kompromiss
            när det gäller de generella och riktade bidragen även till kommunerna.
          </note>
          <note type="speaker">
            Anf. 273 GUNNAR ANDRÉN (fp) replik:
          </note>
          <note>
            Herr talman! Först vill jag hälsa vår nye vän i skatteutskottet
            varmt välkommen till ett trivsamt utskott med ett konstruktivt
            samarbete, även om blockgränsen det kan jag upplysa om ibland
            är ganska väl markerad.
          </note>
          <note>
            Jag tror att det finns, precis som herr Berglind säger, en stor
            förståelse för att vi måste få in skatter. Likväl är det faktiskt
            legitimt att kritisera en del skatter. Vi vill ha stora skattebaser
            och optimala skatteintäkter. Det finns också legitimitet i att
            kritisera skadliga skatter. Det kan man faktiskt göra utan att
            tycka att allt i skattesystemet är fel. Det finns också bra skatter
            skatten på sprit till exempel tycker jag är alldeles utmärkt och
            nödvändiga skatter. Men man kan titta på systemet. Vi har väldigt
            höga skatter på arbete i detta land. Jag tillhör dem som tycker
            att det vore bra för detta land med lite lägre skatter på arbete.
          </note>
          <note type="speaker">
            Anf. 274 MATS BERGLIND (s) replik:
          </note>
          <note>
            Herr talman! Jag får tacka för välkomsthälsningen. Jag har känt
            mig ärligt sagt varmt välkommen och ser fram emot att jobba vidare
            i det utskottet.
          </note>
          <note>
            Som jag sade i mitt anförande finns det olika synpunkter på skatter
            vad som är rimligt och hur de ska fördelas. Det är därför jag
            kan hålla med om att inkomstskatterna ibland kan kännas betungande,
            självklart. Men jag vill därför inte rösta för Moderaternas motioner
            som innebär att jag som relativt sett höginkomsttagare ska få
            stora skattelättnader medan min äldsta dotter som är barnskötare
            ska förlora. Det ställer jag inte upp på.
          </note>
          <note type="speaker">
            Anf. 275 GUNNAR ANDRÉN (fp) replik:
          </note>
          <note>
            Herr talman! Det är svårt att diskutera hela skattepolitiken
            på 30 sekunder. Jag tror att Mats Berglind och jag får göra det
            vid något annat tillfälle ja, det är jag helt övertygad om.
          </note>
          <note>
            Jag tror för min del att det är en olycka för Sverige att vi
            har en så hård icke-blocköverskridande skattedebatt för närvarande.
            Man får gå tillbaka väldigt många år för att hitta en tid där
            det inte var så. Mats Lindbergs och mitt parti har en gång gjort
            upp om någonting som jag uppfattade var väldigt bra. Jag tror
            att det finns flera partier på den borgerliga sidan som skulle
            vilja se att den väldigt hårda blockpolitik som ni för nu löstes
            upp. Det skulle Sverige må bra av.
          </note>
          <note type="speaker">
            Anf. 276 MATS BERGLIND (s) replik:
          </note>
          <note>
            Herr talman! Ordförande Arne Kjörnsberg får väl ta mig i örat,
            men jag har ingenting emot att diskutera över blockgränserna och
            hitta lösningar i skattefrågor. Men kom inte och påstå att det
            är vi som har propsat på att fyra borgerliga partier ska ingå
            i en skatteallians som är totalt orättvis. Det är inte vi som
            har påstått att ni ska behöva göra det. Men vill ni bryta den
            Arne får väl rätta mig så är ni välkomna.
          </note>
          <note type="speaker">
            Anf. 277 GUNNAR AXÉN (m) replik:
          </note>
          <note>
            Herr talman! Mats Berglind nämnde den budgetsanering som inleddes
            av den borgerliga regeringen och sedan pågick fram till ungefär
            19971998. Man genomförde då budgetförstärkningar med närmare 200
            miljarder kronor. Faktum är att sedan 1998 har Socialdemokraterna
            och stödpartierna genomfört ofinansierade reformer omfattande
            ungefär motsvarande summa, närmare 200 miljarder kronor, enligt
            Konjunkturinstitutets egna beräkningar.
          </note>
          <note>
            Jag undrar vad Mats Berglind anser om det faktum att man på det
            här sättet faktiskt har återställt budgetförstärkningarna och
            genomfört så pass omfattande ofinansierade reformer som man har
            gjort sedan 1998.
          </note>
          <note type="speaker">
            Anf. 278 MATS BERGLIND (s) replik:
          </note>
          <note>
            Fru talman! Det är väl helt klart att det inte är någon fara
            att göra justeringar och eventuellt låna upp en del pengar i ett
            läge där man vill stimulera den efterfrågan som finns och då det
            faktiskt finns ett ordentligt behov av vissa resursförstärkningar,
            inte minst till kommuner och landsting. Men det handlar ju inte
            om att hamna i det läge som var i början på 80-talet där inflations-
            och ränteläget var totalt oacceptabelt.
          </note>
          <note>
            Jag ska inte vara övermodig, men jag tror att vi har en större
            tilltro till den ekonomiska politiken. Jag tror inte att det här
            på något sätt riskerar statsfinanserna och inflations- och ränteläget
            eller övriga faktorer.
          </note>
          <note type="speaker">
            Anf. 279 GUNNAR AXÉN (m) replik:
          </note>
          <note>
            Fru talman! Jag håller med om att det är bra att vi har fått
            inflationen och räntan under kontroll genom den penningpolitiska
            reform som har genomförts under 90-talet. Men jag kan inte förstå
            hur Mats Berglind kan försvara 200 miljarder i ofinansierade reformer
            sedan 1998, vilket har lett oss in i en situation där vi på toppen
            av en högkonjunktur kommer att tvingas låna för att få statsfinanserna
            att gå ihop. Det gör oss inte väl rustade inför en framtida lågkonjunktur.
          </note>
          <note type="speaker">
            Anf. 280 MATS BERGLIND (s) replik:
          </note>
          <note>
            Fru talman! Vi får som sagt se var förtroendet hamnar någonstans.
            Det är ju inte så långt kvar tills vi ska låta medborgarna gå
            till val. Då får de väl ta ställning till om vi har lyckats eller
            om vi har misslyckats.
          </note>
          <note>
            När det sedan gäller upplåning och annat har jag den absoluta
            fördelen att det kommer en talare efter mig som är relativt kunnig,
            för att uttrycka mig försiktigt, i de här frågorna.
          </note>
          <note type="speaker">
            Anf. 281 Statsrådet GUNNAR LUND (s):
          </note>
          <note>
            Fru talman! Det ekonomiska läget är ljust. Den internationella
            lågkonjunkturen blev visserligen mer utdragen än vad de flesta
            hade räknat med. Men nu är uppgången tydlig och den är stark.
            Tydligast är den i USA och i Asien, om vi ser runtom i världen,
            medan den har varit svagare här i Europa. Men den starka utvecklingen
            har successivt befästs under 2004 även här i Europa. Sanningen
            är att vi för i år kan räkna med hela 5 % tillväxt i världsekonomin,
            vilket är den bästa siffra vi har sett på över 30 år.
          </note>
          <note>
            Den internationella konjunkturuppgången kommer i allra högsta
            grad oss i Sverige till del, och orsaken till det är enkel: Exporten
            står för närmare hälften av vår svenska bruttonationalprodukt,
            och exporten växer för närvarande så det knakar.
          </note>
          <note>
            Den svenska BNP-tillväxten förväntas, enligt våra beräkningar
            på Finansdepartementet, landa på hela 3,5 % i år och 3 % nästa
            år. Konjunkturinstitutet reviderade för sin del så sent som i
            går sina siffror och reviderade upp BNP-tillväxten till 3,8 %
            i år och 3,3 % nästa år.
          </note>
          <note>
            Det är framför allt exporten av teleprodukter och motorfordon
            som driver den svenska konjunkturuppgången under innevarande år.
            Men redan nästa år väntas den inhemska efterfrågan bidra mer till
            tillväxten.
          </note>
          <note>
            Industrins kapacitetsutnyttjande har i år nått rekordhöga nivåer,
            och för att klara den internationella och inhemska efterfrågan
            som följer av en konjunkturuppgång kommer industrin att behöva
            investera i en ny produktionskapacitet. Det är därför sannolikt
            att vi kan förvänta oss en högre investeringstakt framöver.
          </note>
          <note>
            Svensk ekonomi har utvecklats väl de senaste tio åren. En kvarts
            miljon fler människor har fått ett jobb. Drygt 40 000 färre människor
            är beroende av socialbidrag. De offentliga finanserna har gått
            från att ha varit ett avskräckande exempel i industrivärlden till
            att vara ett föredöme. Den svenska tillväxttakten har varit högre
            än omvärldens. Samtidigt har statsskulden som andel av bruttonationalprodukten
            fallit. Man måste gå tillbaka till 1960-talet för att finna ett
            läge där Sverige mött en begynnande högkonjunktur i en liknande
            styrkeposition.
          </note>
          <note>
            Våra framgångar visar att Sverige hävdar sig väl, menar jag,
            i den globala ekonomi som i dag är en realitet. Vi socialdemokrater
            är i grunden positiva till den ekonomiska globaliseringen och
            dess effekter i form av ökad tillväxt och ökat välstånd.
          </note>
          <note>
            Men vi inser också att det innebär ett stort ansvar när världens
            ekonomier sammanlänkas alltmer. En illustration är läget i USA.
            Vem som än väljs till president den 2 november i USA kommer att
            tvingas till krafttag för att hantera det man brukar kalla för
            de dubbla underskotten budgetunderskottet och bytesbalansunderskottet.
            Om inte så riskeras den uppgång vi nu ser, inte bara i USA utan
            i hela världsekonomin.
          </note>
          <note>
            Fru talman! Om man ska hävda sig väl i den globaliserade ekonomin
            krävs också en konkurrenskraftig finansiell sektor. Jag brukar
            säga att det handlar om att bygga tillväxtens infrastruktur.
          </note>
          <note>
            Väl fungerande finansmarknader kan bidra rejält till en starkare
            samhällsekonomi. Det betyder i sin tur högre tillväxt och därmed
            flera jobb. Men om detta har debatten knappast alls handlat under
            det gångna året. I stället har jag och andra med mig tvingats
            ägna nästan all kraft åt den förtroendekris som med full kraft
            drabbat den finansiella sektorn i allmänhet och livförsäkringsbolagen
            i synnerhet.
          </note>
          <note>
            Bakgrunden är välkänd. Vissa affärstransaktioner inom försäkringskoncernerna
            har ifrågasatts eftersom de misstänks ha inkräktat på försäkringstagarnas
            anspråk på bolagets överskott. Livbolagsbranschen har varit påtagligt
            dålig på att informera om hur den traditionella livförsäkringsprodukten
            är uppbyggd. Vissa livbolag har också befunnit sig i ett mycket
            ansträngt ekonomiskt läge, även om branschen som helhet varit
            välkonsoliderad.
          </note>
          <note>
            Grundläggande för hela denna sektors funktion är att försäkringstagarna
            med förtroende kan överföra resurser från sina yrkesverksamma
            år till pensionsåren. Medborgarna måste givetvis uppfatta livförsäkringssektorn
            som stabil och präglad av en sund verksamhet med ett gott konsumentskydd.
            Det är den här uppgiften som jag och många andra har fått tampas
            med.
          </note>
          <note>
            Situationen för livförsäkringsbranschen har inneburit såväl en
            ekonomisk kris som en informations- och förtroendekris. Ur alla
            dessa delar finns lärdomar att dra när den framtida regleringen
            och tillsynen på försäkringsområdet ska formas. Regeringen har
            tagit konsekvenserna av de omedelbara brister som funnits i regleringen
            och har redan bärgat i hamn en rad lagändringar. Den nya lagstiftningen,
            som trädde i kraft tidigare i år, innebär ett förstärkt skydd
            för försäkringstagarna i livförsäkringsbolag. Det ställs nu krav
            på oberoende styrelseledamöter i livbolagen och på att varje bolag
            ska ha riktlinjer för sin hantering av intressekonflikter. Jävsreglerna
            har vässats, och lagen om finansiell rådgivning gäller även för
            traditionell livförsäkring. Finansinspektionen har fått skärpta
            sanktionsmöjligheter.
          </note>
          <note>
            En större utredning med syfte att se över hela den bolagsrättsliga
            regleringen för försäkringsbolag tillsattes redan under förra
            året. Rågången mellan försäkringstagarnas och aktieägarnas intressen
            måste bli tydligare. Spararnas insyn och inflytande måste stärkas
            och principerna för hantering av överskott i bolagen ses över
            i grunden. I augusti nästa år ska utredningen redovisa sina slutsatser
            och förslag.
          </note>
          <note>
            En av de viktigaste åtgärderna för politiken på finansmarknadsområdet
            är att öka konkurrensen på pensionssparmarknaden. Det är rimligt,
            menar jag, att en missnöjd pensionssparare utan oskäliga avgifter
            ska kunna flytta sina pengar till ett annat bolag. Det första
            steget har vi redan tagit genom att regeringen beslutat om en
            ny försäkringsavtalslag. Det andra steget mot en flytträtt tas
            i den promemoria som Finansdepartementet remitterade i början
            av sommaren. Nu har remissinstanserna sagt sitt, och jag kommer
            att noggrant analysera synpunkterna för att därefter gå vidare
            med förslag att lägga på riksdagens bord.
          </note>
          <note>
            I slutändan är det styrelserna i livförsäkringsbolagen som bär
            ansvaret för att verksamheten är stabil och utövas på ett seriöst
            och ansvarsfullt sätt. Kännetecknande för den framtida regleringen
            på försäkringsområdet är att det kommer att lämnas större frihet
            åt bolagen att bedriva sin verksamhet. Konsekvensen av detta är
            att det kommer att ställas ökade krav på tillsynen. Från att främst
            ha avsett den formella regelefterlevnaden måste tillsynen i högre
            grad fokusera på riskerna i försäkringsverksamheten och på de
            processer som finns i bolagen för att hantera de här riskerna.
            Regeringen beslutade därför nyligen att låta en särskild utredare
            utvärdera Finansinspektionens tillsyn på försäkringsområdet och
            lämna de förslag på förändringar som är nödvändiga för att säkerställa
            en framtida effektiv tillsyn.
          </note>
          <note>
            Fru talman! Min övertygelse är att det batteri av åtgärder som
            jag här har redovisat kommer att bidra till att öka allmänhetens
            förtroende för livförsäkringsprodukter, men mycket återstår. Fortfarande
            saknar, enligt en nyligen publicerad undersökning, sju av tio
            svenskar förtroende för livbolagen. Förtroendekrisen skadar tillväxten
            och konkurrenskraften för svenska företag. Särskilt små och medelstora
            företag drabbas när företagande likställs med fusk och mygel.
            Den uppkomna situationen har krävt extraordinära insatser från
            regeringen, men en aldrig så duktig regering kan inte bygga upp
            förtroendet på egen hand. Näringslivet och livbolagen själva har
            ett huvudansvar.
          </note>
          <note>
            Låt mig nämna ytterligare ett centralt inslag i arbetet med att
            återställa förtroendet för näringslivet i stort. Förtroendekommissionen,
            under ledning av Erik Åsbrink, tillsattes av regeringen för två
            år sedan med uppgift att återställa förtroendet för näringslivet.
            En viktig uppgift var att låta utarbeta ett förslag till svensk
            kod för bättre bolagsstyrning. I våras presenterade så Förtroendekommissionen
            sitt slutbetänkande. Man levererade förslag till skärpt lagstiftning,
            förbättrad tillsyn och skärpta sanktioner med syfte att förbättra
            styrningen av bolagen och ge kunderna till försäkringsbolag och
            andra företag inom finanssektorn ett bättre skydd. Förslagen skulle
            dessutom skärpa konkurrensen och trappa upp kampen mot ekonomisk
            brottslighet. Huvudprincipen stavades aktiva och ansvarstagande
            ägare och god balans mellan ägare, styrelse och företagsledning.
          </note>
          <note>
            Genom kommissionens och kodgruppens arbete, som fram till nyligen
            var ute på remiss, finns nu ett rikt material att ösa ur i form
            av både lagförslag och självreglering. Utan att i detalj ha gått
            igenom remissynpunkterna gör jag bedömningen att flertalet av
            kommissionens förslag är goda och håller hög kvalitet. Dessa kommer
            regeringen att ta om hand och lägga på riksdagens bord. Jag förutsätter
            också att kodgruppens förslag i mer eller mindre modifierad form
            skyndsamt kan omsättas till verklighet.
          </note>
          <note>
            Fru talman! Till sist: Efter att ha arbetat med de här frågorna
            i två år är det naturligt att utvärdera den tid som varit. Min
            uppenbara reflexion består i att hela detta betydelsefulla politikområde
            är kraftigt satt på undantag av oppositionen. Maktalliansen verkar
            ägna all sin kraft åt taktikspel kring andra frågor. Det är besynnerligt
            eftersom den finansiella sektorn har en nyckelroll i hela samhällsekonomin.
            Det totala försäkringssparandet utgör exempelvis en stor andel
            av hushållens finansiella förmögenhet och är ett centralt inslag
            i infrastrukturen för trygghet.
          </note>
          <note>
            Det är samtidigt ett skäl så gott som något, anser jag, att låta
            den socialdemokratiska regeringen fortsätta regera och den borgerliga
            oppositionen fortsätta opponera efter valet 2006.
          </note>
          <note type="speaker">
            Anf. 282 ROGER TIEFENSEE (c) replik:
          </note>
          <note>
            Fru talman! Gunnar Lund målar i sitt anförande en väldigt ljus
            bild av svensk ekonomi, och det är lite intressant att höra att
            han inte nämner ett ord om de stora problemen kring till exempel
            sysselsättning och arbetslöshet.
          </note>
          <note>
            Tidigare i dag hade finansutskottet en utfrågning med riksbankschefen.
            Lars Heikensten gjorde då en intressant tillbakablick över de
            tio åren med den nuvarande penningpolitiska regimen. Han pekade
            på goda resultat när det gäller inflationsbekämpning men också
            på problem med sysselsättningen. Den öppna arbetslösheten har
            endast varit nere på 4 % något enstaka år under den här tioårsperioden.
            I dag är den 5 ½ %. Antalet sysselsatta är lägre nu än vad det
            var före krisen. 1,2 miljoner människor i arbetsför ålder står
            utanför arbetskraften.
          </note>
          <note>
            Riksbankschefen pekar då på att om man varaktigt vill sänka arbetslösheten
            måste man försöka påverka den strukturella delen av arbetslösheten.
            Min fråga till Gunnar Lund är då: Var finns regeringens strukturella
            åtgärder för att sänka arbetslösheten?
          </note>
          <note type="speaker">
            Anf. 283 Statsrådet GUNNAR LUND (s) replik:
          </note>
          <note>
            Fru talman! Jag vill inte på något vis teckna en glättad bild,
            men det är otvivelaktigt så att bilden för svensk ekonomi liksom
            för världsekonomin de närmaste åren är mycket ljus. Det innebär
            inte att vi inte har några problem, och i dag är det arbetslösheten
            som dominerar som problem. Den bekämpar vi med aktiva åtgärder
            som det är nu, men jag har också en god förtröstan på att om konjunkturen
            nu utvecklas så gynnsamt som vi räknar med de närmaste två tre
            åren så kommer sysselsättningen också att öka och arbetslösheten
            gå ned. Det har vi sett i alla tidigare konjunkturuppgångar. Det
            finns ingen anledning till att den här skulle skilja sig från
            vad vi sett tidigare.
          </note>
          <note type="speaker">
            Anf. 284 ROGER TIEFENSEE (c) replik:
          </note>
          <note>
            Fru talman! Det är sant att det finns en ljus bild som man ser
            av ekonomin i börsbolagens styrelserum och kanske i Rosenbad.
            Men just de som drabbas av arbetslöshet och för den delen ohälsa,
            de 1,2 miljoner människor som står utanför arbetskraften och inte
            får chansen att komma in, känner inte igen sig i den här bilden.
          </note>
          <note>
            Riksbankschefen pekade på ett intressant experiment som man hade
            gjort. Man hade beräknat sysselsättningseffekten av en procents
            lägre reporänta. Det skulle ge 10 000 personer, bara i tidigareläggning
            av arbetstillfällen. Det är ju precis den politiken regeringen
            håller på med, det vill säga att bedriva konjunkturpolitik, men
            ni ger er inte på de strukturella problemen.
          </note>
          <note type="speaker">
            Anf. 285 Statsrådet GUNNAR LUND (s) replik:
          </note>
          <note>
            Fru talman! Roger Tiefensee måtte inte ha läst vårt budgetförslag
            om han hävdar att vi försummar arbetslösheten som problem. Det
            är ju i själva verket arbetslösheten och sysselsättningen som
            är centrala som motiv till att förslaget i vår budget ser ut som
            det gör. Vi ser just att det kommer att ta sin tid innan tillväxten
            också resulterar i rejäla sysselsättningsökningar och i att arbetslösheten
            sänks. Därför gör vi rejäla insatser, och det är fullt rimligt
            att göra det i en kärv arbetsmarknadskonjunktur. Men jag är övertygad
            om att vi sedan kommer få full fart, inte bara i tillväxten utan
            också i sysselsättningen, och att åtskilliga jobb kommer att skapas
            i svensk ekonomi under de närmaste åren.
          </note>
          <note type="speaker">
            Anf. 286 GUNNAR ANDRÉN (fp) replik:
          </note>
          <note>
            Fru talman! Det är få anföranden man har hört som har överglänst
            Gunnar Lunds när det gäller självberöm. Tillväxten var enorm,
            måste jag säga, i det här avseendet!
          </note>
          <note>
            Gunnar Lund tog upp ett helt annat ämne som vi inte har haft
            möjlighet att diskutera tidigare. Det är svårt att diskutera hela
            finansmarknadens funktion på två minuter, men jag vill ändå fråga
            på den här väldigt konkreta punkten: Flytträtten, kommer den att
            kosta flyttarna någonting? Kan Gunnar Lund garantera att flytträtt
            mellan livförsäkringsbolag inte kommer att kosta någonting?
          </note>
          <note>
            Sedan tycker jag att det är alldeles utmärkt att Gunnar Lund
            är en sådan lysande exponent för försäkringstänkandet. Kan man
            tänka sig att det här försäkringstänkandet utsträcks till några
            andra områden, till exempel på socialförsäkringsområdet? Det skulle
            vara väldigt intressant.
          </note>
          <note>
            Slutligen: Gunnar Lund glömde en sak, nämligen att nämna Borås
            Wäfveri och Saab i Trollhättan. Kan Gunnar Lund säga någonting
            om dessa saker? Det är ju något aktuellt i dag. Under de senaste
            två åren har det inte varit något enda statsråd med. Jag hälsar
            honom välkommen till den här debatten.
          </note>
          <note type="speaker">
            Anf. 287 Statsrådet GUNNAR LUND (s) replik:
          </note>
          <note>
            Fru talman! Jag gläds över att Gunnar Andrén intresserar sig,
            åtminstone lite grann, för finansmarknaden. Det intresset har
            ju lyst med sin frånvaro från den borgerliga oppositionen under
            i varje fall de två år som jag har ägnat mig åt finansmarknad
            och insatser för att rädda förtroendet för den finansiella sektorn
            och för livbolagsbranschen i stort. Det har varit ett rätt ensamt
            arbete. Jag har inte upplevt ett så starkt stöd från Gunnar Andréns
            parti.
          </note>
          <note>
            Det är riktigt att det är regeringens tanke och förslag såsom
            det uttrycks i en departementspromemoria som är ute på remiss
            att vi ska införa en flytträtt. Självklart kommer den inte att
            vara gratis. Det vore orimligt. Det måste vara förenat med en
            kostnad. Men i förslaget är det tydligt och klart utsagt att det
            måste vara skäliga avgifter som därmed inte kommer att stå hindrande
            i vägen för flytträtten som fallet många gånger är i dag då avgifterna
            är för höga.
          </note>
          <note type="speaker">
            Anf. 288 GUNNAR ANDRÉN (fp) replik:
          </note>
          <note>
            Fru talman! Jag förstår att statsrådet inte hinner svara på alla
            mina frågor. Det är väldigt svårt att klara på den korta tiden.
          </note>
          <note>
            Men det var intressant att få detta klart för sig. Jag tror att
            Dagens Industris läsare och så vidare är väldigt intresserade
            av detta, det vill säga att någon gratis flytträtt inte finns.
          </note>
          <note>
            Jag ska ställa en annan fråga. Kan vi få en enda kommentar i
            den här debatten när det gäller Saab och Borås Wäfveri?
          </note>
          <note>
            Allra sist: Det är inte sant att mitt parti eller andra partier
            inte skulle ha varit intresserade av finansmarknaden. Statsrådet
            får faktiskt lyssna bättre. Det är inte ett så ensamt arbete.
            Det är många som är intresserade av den frågan. Men jag kan hålla
            med om att man väldigt sällan har hört statsrådet tala om det
            i den här kammaren.
          </note>
          <note type="speaker">
            Anf. 289 Statsrådet GUNNAR LUND (s) replik:
          </note>
          <note>
            Fru talman! Jag kan bara ånyo säga att det gläder mig att det
            i alla fall blir något slags debatt om finansmarknadsfrågorna.
            Det har faktiskt varit ett massivt ointresse för dessa frågor
            som jag har upplevt det. Och det har många gånger känts genuint
            ensamt att jobba med dessa frågor.
          </note>
          <note>
            Jag ska kortfattat ta upp flytträtten igen. Jag har mycket svårt
            att förstå varför någon skulle förvänta sig att flytträtten skulle
            vara gratis. Det handlar om försäkringssparande som är låst under
            lång tid. Det är klart att det måste vara förenat med en viss
            kostnad att introducera en flytträtt. Det är fullt rimligt. Vi
            kommer att se till att den kostnaden kommer att bli så låg att
            den inte ska utgöra ett hinder för att människor ska utnyttja
            den.
          </note>
          <note type="speaker">
            Anf. 290 GUNNAR AXÉN (m) replik:
          </note>
          <note>
            Fru talman! Jag tror att det snart är dags för Gunnar Lund att
            tillsätta en ny förtroendekommission som kan återupprätta förtroendet
            för regeringen.
          </note>
          <note>
            Det är klart att det ekonomiska läget ser ljust ut om man stirrar
            sig blind på tillväxtsiffrorna. Men om man tittar på att staten
            i år kommer att behöva låna för att få statsbudgeten att gå ihop,
            så även nästa år och året därefter och så vidare, det vill säga
            under hela den högkonjunktur som vi nu är i början av kommer man
            att tvingas att låna för att få statsbudgeten att gå ihop. Det
            är inget ljust läge. Det är ingen sund och hållbar ekonomisk situation
            som vi kommer att hamna i när vi sedan går in i en ny lågkonjunktur
            om några år. Det är inte heller en ljus ekonomi som vi ser framför
            oss när vi noterar att inte ens i regeringens egna prognoser leder
            den innevarande högkonjunkturen till några nämnvärda förbättringar
            vad gäller arbetslösheten.
          </note>
          <note type="speaker">
            Anf. 291 Statsrådet GUNNAR LUND (s) replik:
          </note>
          <note>
            Fru talman! Till att börja med måste jag notera att jag blir
            smått rörd. Jag trodde inte att jag skulle få uppleva den dag
            då man här i kammaren från moderat håll varnar för att stirra
            sig blind på tillväxten. Jag trodde att vi på den punkten hade
            en del gemensamt och att vi såg hur fundamentalt viktig tillväxten
            är för ekonomin och för att kunna finansiera välfärden. Det måste
            ändå vara en huvudsak när vi blickar framöver hur stark tillväxten
            kan tänkas bli. Där vill jag insistera på det som jag sade inledningsvis,
            att jag har lång erfarenhet av ekonomisk politik och att jag aldrig
            har sett den svenska ekonomin i så god balans och med så goda
            förutsättningar gå in i en högkonjunktur. De offentliga finanserna
            är i balans, vi har en låg inflation, och vi har alla förutsättningar
            att ta vara på de möjligheter som ges under de närmaste två tre
            åren och bättre än vad vi har sett tidigare.
          </note>
          <note type="speaker">
            Anf. 292 GUNNAR AXÉN (m) replik:
          </note>
          <note>
            Fru talman! De offentliga finanserna må vara i balans. Det beror
            huvudsakligen på överskotten i pensionssystemen. Men man når inte
            sitt eget saldomål för den offentliga ekonomin, vilket sattes
            upp för att vi skulle ha en bra och sund ekonomi för att möta
            den demografiska utveckling som Sverige står inför under kommande
            år. Det är också ett faktum att staten tvingas låna under hela
            den högkonjunktur som vi nu är inne i för att få finanserna att
            gå ihop.
          </note>
          <note type="speaker">
            Anf. 293 Statsrådet GUNNAR LUND (s) replik:
          </note>
          <note>
            Fru talman! Då är jag rädd för att Gunnar Axén har läst på rätt
            dåligt eller känner till våra mål dåligt. Vi har gjort klart att
            vi strävar efter att etablera i genomsnitt ett överskott i de
            offentliga finanserna motsvarande 2 % av bruttonationalprodukten.
            Jag har inte sagt att vi ska nå detta mål varje år, utan i den
            meningen är vi goda traditionella keynesianer som ser det som
            värdefullt att när det är kärva tider, vilket det har varit, ska
            vi kunna spendera mer på offentliga utgifter och därmed stötta
            sysselsättning och jobb. Och det är precis vad vi har gjort. Nu
            kommer de godare tiderna. Då kommer vi att successivt kunna spara
            mer. På det viset har jag stort förtroende för att vi ska kunna
            klara målsättningen att i genomsnitt nå ett överskott på 2 %.
          </note>
          <note type="speaker">
            Anf. 294 LARS GUSTAFSSON (kd) replik:
          </note>
          <note>
            Fru talman! Med tanke på avslutningen i Gunnar Lunds anförande
            kanske det vore bäst att vi i oppositionen gick hem och att denna
            kammare fylldes av 349 glada och fullkomliga socialdemokrater.
          </note>
          <note>
            Först vill jag kommentera Gunnar Lunds version av hur bra det
            går. Om man använder pensionssystemet och dessutom börjar räkna
            om BNP i procent i stället för att räkna i faktiska termer och
            faktiskt skuldsätter svenska folket med flera miljarder varje
            år, så tycker jag nog att bilden blir lite annorlunda.
          </note>
          <note>
            Jag tänkte mer på de inkomster som vi får. Inkomsterna i en högkonjunktur
            går mestadels till staten i form av bolagsskatt och andra skatter.
            De går inte till kommunsektorn eftersom kommunsektorn i huvudsak
            lever på arbetsinkomster och kan beskatta dessa. Det gör att staten
            i sin tur får skicka bidrag till kommunerna för att de i sin tur
            ska ha råd till den verksamhet som man har bestämt i lagar och
            regler. Det innebär att det urholkar det självständiga kommunala
            självstyret. Det innebär också att skattehöjningar återigen får
            göras i kommunsektorn trots att det går bra för Sverige.
          </note>
          <note>
            Då undrar jag: Vore det inte bra om regeringen fokuserade mer
            på att få fler människor i arbete i kommunsektorn men framför
            allt i fler och nya expanderande företag?
          </note>
          <note type="speaker">
            Anf. 295 Statsrådet GUNNAR LUND (s) replik:
          </note>
          <note>
            Fru talman! Det förefaller mig som om Lars Gustafsson för ett
            något svårbegripligt resonemang här, i synnerhet som vi just redovisat
            ett budgetförslag som har som utgångspunkt att vi vill förvissa
            oss om att kommuner och landsting ska klara av de påfrestningar
            som de oundvikligen utsätts för nu och under det närmaste året
            eller två. Det är därför som vi gör stora insatser i budgeten
            för att se till att hålla uppe också sysselsättningen ute i kommunerna
            och i landstingen och se till att kommuner och landsting inte
            behöver göra sig av med anställda under den här perioden. Vi gör
            det också i förvissningen om att den ekonomiska situationen i
            stort nu successivt förbättras och förstärks under den närmaste
            tvåtre-årsperioden. Därmed kommer naturligtvis också kommunernas
            och landstingens skatteintäkter att öka och deras ekonomi att
            förstärkas och sysselsättningen förbättras av sig själv ute i
            kommuner och landsting.
          </note>
          <note type="speaker">
            Anf. 296 LARS GUSTAFSSON (kd) replik:
          </note>
          <note>
            Fru talman! Jag kommer från Laholms kommun. Trots att man där
            höjde skatten föregående år med 75 öre har man i år ett underskott
            på 16 miljoner kronor. Man ska avskeda 40 personer inom vårdsektorn
            i kommunen.
          </note>
          <note>
            Man får 10 miljoner av staten som är kommunens andel av det statsbidrag
            som Gunnar Lund talar om, och man ska skicka tillbaka 7,2 miljoner.
            Man får alltså 2,8 miljoner. Med ett underskott på 16 miljoner
            tror jag faktiskt, Gunnar Lund, att det blir väldigt svårt att
            komma till Laholm eller till Hyltebruk och tala om att det går
            bra för Sverige.
          </note>
          <note type="speaker">
            Anf. 297 Statsrådet GUNNAR LUND (s) replik:
          </note>
          <note>
            Fru talman! Jag blundar inte för att enskilda kommuner och landsting
            har kärva tider. Just det är också skälet till att vi avlämnat
            de förslag vi har i budgeten. Vi är alltså väl medvetna om situationen,
            och vi gör vad vi kan för att se till att situationen blir rimlig
            under det närmaste året eller de två närmaste åren.
          </note>
          <note>
            Vidare är jag alldeles övertygad om att den svenska ekonomin
            inte bara redan går bra utan också kommer att gå ännu bättre under
            åren framöver. Då kommer vi att få se lättnader i kommunernas
            och landstingens situation. Vi kommer också att se en ökning av
            sysselsättningen ute i industrin och även i den offentliga sektorn.
          </note>
          <note>
            Hälso- och sjukvård, sociala frågor och ohälsa
          </note>
          <note type="speaker">
            Anf. 298 CRISTINA HUSMARK PEHRSSON (m):
          </note>
          <note>
            Fru talman! Vårdköerna växer. Folk prioriteras bort från vården.
            Många får betala vården med pengar ur egen ficka. Landstingens
            ekonomi går på knäna.
          </note>
          <note>
            I denna debatt borde socialminister Ylva Johansson ha varit med.
            Jag är väl medveten om att hon ännu inte är så kunnig och kanske
            så påläst, men just därför borde hon ha tagit tillfället i akt
            och suttit med här för att lyssna och lära sig av de här frågorna.
            Jag beklagar detta väldigt mycket.
          </note>
          <note>
            Ingen finns på läktaren. Vi andra som finns här i kammaren kommer
            att debattera med varandra många, många gånger under det här året.
            Men socialministern eller någon av de tre hade jag med glädje
            sett vara med här i dag.
          </note>
          <note>
            Fru talman! Jag kan i alla fall konstatera att Socialdemokraternas
            beska medicin för att lösa denna sjukvårdskris handlar om att
            hindra, förbjuda och avveckla. Överskridna budgetar, minimal patientmakt
            och årslånga köer har varit beska piller som skrivits ut.
          </note>
          <note>
            I det socialdemokratiska Östergötland prioriterar man bort folk
            från sjukhuset till den mer närliggande vården. Jag kan inse att
            det många gånger har sina fördelar om det rör sig om smärre åkommor,
            men så har inte alltid varit fallet. Dessutom har politikerna
            blandat sig i innehållet i vården utan att förstå sig på den.
            Inte heller ger man resurser till den öppna vården så att den
            kan ta emot dem som inte längre är välkomna till sjukhuset. Man
            förhindrar att vårdpersonal kan etablera sig. Det gör man effektivt
            genom att förbjuda eller hindra nya avtal. Då, mina vänner, återstår
            bara plånboken, för med två hörapparater kan jag höra bättre än
            med den enda som jag fått av landstinget.
          </note>
          <note>
            Fru talman! Att få vård i tid borde vara en självklarhet, men
            så är det inte alltid. I dag finns det stora bekymmer för svensk
            sjukvård. Patienten står inte längre i centrum för vården, och
            det är inte alltid behoven som styr vården utan ofta en organisation
            uppbyggd efter politiskt fattade beslut.
          </note>
          <note>
            Vi vill i stället förtydliga patientens rättigheter när det gäller
            att själv välja en vårdgivare som man har förtroende för. Vi vill
            ha en vårdgaranti och ett ökat utrymme för mångfald och alternativ.
          </note>
          <note>
            Patienten måste också ges större möjligheter att använda sig
            av öppna kvalitetsregister. Vården ska övervakas av en ny stark
            och oberoende tillsynsmyndighet, och lagar som hälso- och sjukvårdslagen
            och socialtjänstlagen måste slås samman till en ny och kraftfull
            lagstiftning.
          </note>
          <note>
            Det blir alltmer uppenbart att landstingen i dag är hinder för
            sjukvårdens utveckling. Vi moderater anser att landstingen är
            kostsamma, byråkratiska och onödiga mellannivåer mellan kommun
            och stat och bör, liksom i Danmark och Norge, se sin saga all.
            Finland har aldrig haft landsting, och man har faktiskt överlevt!
          </note>
          <note>
            Fru talman! Vården ges också på väldigt olika villkor. Landstingsförbundet
            visar i en rapport att skillnaden i medicinsk praxis och produktivitet
            vad gäller kostnader för vissa ingrepp är orimligt stor sett över
            hela landet. Hade alla landsting varit lika duktiga som de fyra
            bästa, däribland Hallands läns landsting, skulle svensk sjukvård
            ha kunnat ha 16 miljarder kronor mer att satsa på starroperationer,
            onda höfter och utslitna knän.
          </note>
          <note>
            Vi behöver en nationell finansiering av vården, men vi behöver
            inte ett antal landstingsriken i det här landet. Vi behöver en
            mångfald vårdgivare som tävlar i kvalitet och omtanke och som
            samtidigt är kostnadseffektiva. Vi behöver ett ersättningssystem
            som ger lika ersättning för samma typ av åtgärder i hela landet.
            Först då får vi en likvärdig vård i hela landet!
          </note>
          <note>
            Vi vill ställa sjukvårdspyramiden på ända. I stället för att
            resurserna ska flöda ned från politikerna vill vi se patienten
            som bärare av kostnaden. Då får vi också en vårdinsats utifrån
            vars och ens behov.
          </note>
          <note>
            Fru talman! Efter ett antal domar i EG-domstolen har principerna
            slagits fast. Fri rörlighet i Europa ska gälla inte bara för varor,
            kapital och människor utan också för tjänster, till exempel för
            sjukvård.
          </note>
          <note>
            Allra mest förvånad är Landstingsförbundets socialdemokratiske
            ordförande Lars Isaksson som indignerat uttryckt: EU hotar svensk
            sjukvård.
          </note>
          <note>
            Men Lars Isaksson har fel. EU hotar inte svensk sjukvård. Däremot
            hotar EU svenska vårdköer, landstingsmonopol och bristen på valfrihet
            i vården. Låt oss införa en vårdgaranti som också innefattar vård
            i annat EU-land om vård i Sverige inom tre månader inte kan inbegripas!
          </note>
          <note>
            Fru talman! I dag befinner sig svensk sjukvård i vad som kan
            betecknas som en förtroendekris. Vårdgarantin lyser fortfarande
            med sin frånvaro, och stora neddragningar planeras. Det är dags
            att byta perspektiv på sjukvården från en kostnads- till en resursskapande
            verksamhet. Sjukvården har möjligheter och förutsättningar att
            bli en framtidsbransch och erbjuda god vård med högteknologi,
            forskning och god omsorg om man tillåts komma fram. Det skulle
            komma alla till godo!
          </note>
          <note type="speaker">
            Anf. 299 CONNY ÖHMAN (s) replik:
          </note>
          <note>
            Fru talman! Cristina Husmark Pehrsson inledde med att säga att
            landstingens ekonomi går på knäna. Bara för någon dag sedan kom
            en redovisning som i och för sig säger att den samlade landstingsekonomin
            fortfarande går med ett mindre underskott. Men prognosen är att
            man inom något år bör ha balans i systemet.
          </note>
          <note>
            Stockholms läns landsting har fortfarande ekonomiska bekymmer
            men är på väg mot en ekonomisk utveckling som är mer rimlig. Under
            förra mandatperioden då Stockholms läns landsting leddes av en
            partivän till Cristina Husmark Pehrsson redovisades ett samlat
            underskott på närmare 10 miljarder för de fyra åren. I dag har
            man fått ned det beloppet betydligt.
          </note>
          <note>
            Om Cristina Husmark Pehrsson karakteriserar dagens situation
            i Stockholms läns landsting som att man går på knäna, vilket adjektiv
            skulle Cristina Husmark Pehrsson då vilja välja om den period
            då borgarna styrde Stockholms läns landsting och man hade 10 miljarder
            i sammanlagt underskott?
          </note>
          <note type="speaker">
            Anf. 300 CRISTINA HUSMARK PEHRSSON (m) replik:
          </note>
          <note>
            Fru talman! Conny Öhman vet mycket väl att det handlar om skatteutjämningssystemet,
            och Conny Öhman vet att det var mångmiljardbelopp som Stockholm
            tvingades betala in. Conny Öhman vet också att när Bosse Ringholm
            var finanslandstingsråd i Stockholm uppvaktade han den dåvarande
            finansministern och sade: Vi klarar inte av den här skatteutjämningen
            på 800 miljoner. Nu handlar det om mångmiljardbelopp, så det är
            inte så konstigt att man inte kan klara av det.
          </note>
          <note>
            I tisdags hade jag en interpellationsdebatt med statsrådet Ylva
            Johansson. Ylva Johansson sade att hon vill ha ett regelverk som,
            om vården lämnas över till den privata vården, säkrar att den
            vården inte blir sämre än landstingsvård.
          </note>
          <note>
            Jag ställer nu samma frågor som jag ställde till Ylva Johansson:
            Vad händer om landstingsvården är sämre än den privata vården?
            Kommer Conny Öhman och hans partikamrater då att stänga landstingens
            sjukvård?
          </note>
          <note type="speaker">
            Anf. 301 CONNY ÖHMAN (s) replik:
          </note>
          <note>
            Fru talman! Den period jag talade om gällde samma ekonomiska
            regelverk för alla landsting i det här landet. Trots det gick
            Stockholms läns landsting med det största underskott som svensk
            sjukvård någonsin har haft. Ansvaret för det hade en partivän
            till Cristina Husmark Pehrsson. Om man kallar dagens situation
            med ett samlat underskott i landstingsvärlden på kanske 1 miljard
            för att gå på knäna, vad vill Cristina Husmark Pehrsson kalla
            den period då ett enskilt landsting gick med underskott på 10
            miljarder? Vilket ord vill hon sätta på den utveckling som var
            under den tiden?
          </note>
          <note type="speaker">
            Anf. 302 CRISTINA HUSMARK PEHRSSON (m) replik:
          </note>
          <note>
            Fru talman! Jag tycker att det är konstigt att Conny Öhman bara
            talar om pengar. Vi kan också tala om vilken vård som gavs i Stockholm.
            Där fanns inga köer. Folk som hade grå starr blev opererade i
            tid. De behövde inte vänta i ett och ett halvt år tills linserna
            blev grumliga och operationerna komplicerade. Folk fick vård.
            Det var inget landsting i detta land som gav vård så snabbt. Det
            är jag stolt över att man kunde göra i Stockholm.
          </note>
          <note type="speaker">
            Anf. 303 Andre vice talman KERSTIN HEINEMANN (fp):
          </note>
          <note>
            Fru talman! Jag kan instämma med Cristina Husmark Pehrsson om
            att det hade varit trevligt om någon av ministrarna som tillhör
            Socialdepartementet haft möjlighet att vara med här. Vad jag förstår
            av talarlistan kommer vi att på olika sätt beröra alla de områden
            som de har hand om.
          </note>
          <note>
            Antalet funktionshindrade i ett land har ett samband med hur
            samhället ser ut, hur många hinder det finns för människor att
            kunna delta i samhället. Hindren i Sverige i dag är många. Om
            vi tar en rullstolsburen person som ett exempel är det svårt för
            henne eller honom att använda allmänna färdmedel, komma in på
            arbetsplatsen, handla, gå på restaurang, besöka släkt och vänner,
            ja till och med att ta sig fram ute med tanke på smala trottoarer
            och höga trottoarkanter. För barn och ungdomar är det svårt att
            kunna vara med på jämnårigas aktiviteter. Det går inte heller
            att välja vilken skola man vill gå i, för alla är inte tillgängliga
            för en rullstolsburen. Det finns hinder för många olika slag av
            funktionshinder. Det här är bara ett exempel.
          </note>
          <note>
            Jag har i dag åkt buss till Centralen i Västerås och därefter
            tåg till Stockholm. Med en rullstol hade jag inte kommit upp på
            bussen, och om jag hade kommit på tåget hade jag antagligen fått
            sitta i passagen mellan två vagnar. När jag ska färdas någonstans
            behöver jag kontrollera hur jag ska komma dit och sedan ta lämpligt
            färdmedel. Många funktionshindrade måste beställa färdtjänst,
            långt i förväg ibland, och dessutom måste de kontrollera om de
            över huvud taget kommer in i byggnader och om det finns en handikapptoalett
            eller liknande saker som kan utgöra bekymmer.
          </note>
          <note>
            I vårt grannland Norge finns en nationell tillgänglighetsguide
            som underlättar både resplanering och spontanresande för personer
            med funktionshinder. Varje resmål i guiden anges med tillgänglighetssymboler
            avseende såväl inomhus- som utomhusmiljö, till exempel tillgång
            till handikapparkering, möjlighet att komma intill en badplats,
            hiss, sevärdheter och en massa sådana saker. Jag vet att det i
            Sverige finns tillgänglighetsguider i vissa kommuner, men det
            finns ingen samlad för hela landet. Det är en brist, och det är
            ett hinder för både semesterresor och annat resande. Vi tycker
            från Folkpartiet att vi bör införa tillgänglighetsguider också
            i Sverige.
          </note>
          <note>
            Fru talman! I propositionen Från patient till medborgare som
            vi beslutade om här i riksdagen år 2000 slog vi fast att vissa
            hinder skulle vara borta före år 2010. Det beslutet var bra, men
            vi från Folkpartiet ansåg att om det skulle bli verklighet måste
            man också tillskjuta medel. I propositionen och riksdagsbeslutet
            hänvisas till ansvars- och finansieringsprincipen. Den principen
            står vi fast vid, men när behovet är så stort som minst 500 miljoner
            kronor för att kunna åtgärda hindren tror vi inte att det går.
            Vi har anslagit medel för det här i våra budgetar ända sedan dess
            och naturligtvis också i årets budget. Vi tror att de beloppen
            behövs för att kunna komma i gång.
          </note>
          <note>
            Om man ser till vad som hänt de senaste fyra åren blir man inte
            imponerad. Jag tycker också att det visar att vi får rätt. Om
            inte pengar tillskjuts kommer inte målet att nås, och vi vill
            nå målet. Jag tycker att det är konstigt att regeringen och Socialdemokraterna
            nöjer sig med att det går så långsamt och att målet antagligen
            inte kan nås. De hittar säkert någon att skylla på om vi inte
            når dit fram 2010.
          </note>
          <note>
            Vi från Folkpartiet kan inte acceptera att människor stängs ute
            från samhället, blir isolerade, inte kan arbeta, inte kan umgås
            med andra och att de ständigt behöver kontrollera om de kan komma
            dit de vill och måste hålla på att planera och planera. Det är
            en diskriminering av ett stort antal människor.
          </note>
          <note>
            Fru talman! Diskrimineringsutredningen har fått i tilläggsdirektiv
            att utreda om otillgänglighet kan vara grund för diskriminering.
            Det tycker jag är bra, och jag är nästan helt övertygad om att
            det är det. En lagstiftning mot diskriminering av människor med
            funktionshinder finns redan i länder som Australien, England,
            USA och Sydafrika. Den amerikanska lagstiftningen har visat sig
            vara mycket effektiv. Trots att vi tar ut världens högsta skatter
            i Sverige är tillgängligheten för dem som är funktionshindrade
            betydligt bättre i New York än i Stockholm. Det amerikanska rättssystemet
            vilar på en annan tradition än det svenska. Vi har bland annat
            betydligt lägre skadeståndsnivåer i Sverige än i USA. Skadestånd
            på amerikansk nivå anser vi inte ska införas i Sverige, men däremot
            bör lagstiftningen ändras efter amerikansk förebild så att bristande
            tillgänglighet bedöms som diskriminering. Det har vi framfört
            i en motion under den allmänna motionstiden.
          </note>
          <note>
            Fru talman! Till sist en fråga till Socialdemokraterna: Tror
            ni på fullt allvar att vi kommer att nå målet med att ta bort
            en del av hindren för de funktionshindrade till år 2010?
          </note>
          <note>
            I detta anförande instämde Gunnar Andrén, Linnea Darell och Mia
            Franzén (alla fp).
          </note>
          <note type="speaker">
            Anf. 304 ULRIK LINDGREN (kd):
          </note>
          <note>
            Fru talman och alla lyssnare! God kväll! Jag kan också notera
            att beträffande samhällets tyngsta och viktigaste uppgift, hälso-
            och sjukvården så har vi ingen minister här, vilket jag tycker
            är anmärkningsvärt.
          </note>
          <note>
            Fru talman! Hälso- och sjukvården gör i dag mer. Vi har alltfort
            en akutsjukvård som klarar väldigt mycket och som i långa stycken
            håller världsklass. Men vi har också en hälso- och sjukvård som
            kämpar med långa vårdköer, otillräckliga resurser och svårigheter
            att rekrytera och behålla personal. Vi vet att sjukvården har
            gått igenom en mycket tuff rationalisering med allt kortare vårdtider
            som följd och en högre stress.
          </note>
          <note>
            Under de tio år som Socialdemokraterna haft makten nu igen har
            18 200 vårdplatser försvunnit, och nedskärningarna fortsätter.
            80 vårdplatser till ska bort i mitt landsting Dalarna under kommande
            tid trots de nya pengarna från staten för nästa år. Ohälsokostnaderna
            fortsätter att öka, enligt regeringens egna budgettexter med 14
            miljoner per dag till och med 2007. Förutsättningarna för hälso-
            och sjukvården att klara sina uppgifter inför framtiden kan inte
            sägas ha förbättrats på de här tio åren.
          </note>
          <note>
            Enligt Kristdemokraterna måste hälso- och sjukvården sättas i
            första rummet vid tilldelningen av samhällets resurser. Det är
            vår moraliska plikt att bistå den mest utsatte. Den demografiska
            utvecklingen påbjuder detta. Vi har alltfler äldre, och vi har
            alltfler med demenshandikapp. Demenshandikappen ensamma kommer
            att påbjuda en oerhörd mobilisering av samhällets resurser. Vi
            har också färre och färre som jobbar i Sverige. Den medicintekniska
            utvecklingen kommer att göra det möjligt att göra alltmer för
            alltfler. Allt talar för att hälso- och sjukvården måste sättas
            i främsta rummet.
          </note>
          <note>
            Vården ska finansieras solidariskt och ges på lika villkor, säger
            vi alla i alla högtidliga sammanhang. Men när vänstermajoriteten
            inte orkade med prioriteringen av hälso- och sjukvården under
            de gångna tio åren och inte gör det nu heller, enligt vårt påstående,
            riskerar systemet med solidarisk finansiering att inte räcka till.
            Fler och fler söker privata sjukförsäkringar, fler och fler litar
            inte på systemet.
          </note>
          <note>
            Kristdemokraterna har år efter år talat för högre statsbidrag
            till kommuner och landsting än vad vänstermajoriteten förmått
            anvisa.
          </note>
          <note>
            Nu lägger vänstersidan mer pengar till kommunsidan och därmed
            till vården: 6 miljarder 2005 och 7 miljarder 2006. Det välkomnar
            Kristdemokraterna. Vi lägger visserligen mer pengar, som jag återkommer
            till, men det är ändå en omvändelse från vänstersidan som vi välkomnar.
          </note>
          <note>
            Regeringen har inte förstått att sätta hälso- och sjukvården
            i första rummet. Det betyder någonting mycket mer än att bara
            tilldela kommunsidan mer pengar. Menar vi allvar med att hälso-
            och sjukvården ska sättas främst kan inte regeringen sitta passiv
            när ohälsokostnaderna äter upp utrymmet för samhällets basuppgift,
            hälso- och sjukvården. Kristdemokraterna föreslår en flermiljardsatsning
            på en rehabiliteringsförsäkring för att ge ekonomisk och organisatorisk
            kraft för att människor ska komma tillbaka i arbetsgemenskapen.
          </note>
          <note>
            Menar vi allvar med att sätta hälso- och sjukvården först har
            socialisterna fortfarande mycket att klara upp när det gäller
            att få upp skatteinkomsterna genom en företagar- och företagspolitik
            som ger fler företag och större företag, i stället för 28 000
            färre företag som vi upplevt den gångna tioårsperioden med Socialdemokraterna
            vid makten.
          </note>
          <note>
            Menar vi allvar med att hälso- och sjukvården ska sättas först
            måste vi också som politiker ta på oss ett preciserat uppdrag,
            en förpliktelse. Vad ska göras?
          </note>
          <note>
            Kristdemokraterna och de borgerliga har år efter år talat för
            en vårdgaranti, ett samhälleligt åtagande som ska uppfyllas genom
            vårdområdet. Vänstersidan har konsekvent vägrat tills det passade
            att i valrörelsen 2002 säga ja till en vårdgaranti.
          </note>
          <note>
            Nu vid andra halvan och slutet av tredje året i mandatperioden
            utlovar vänstersidan att det ska komma en vårdgaranti, och det
            finns pengar i budget. Vi har hört det här i debattinlägg i debatt
            efter debatt i riksdagen tidigare, och det har ändå inte kommit
            en vårdgaranti. Kommer den nästa år, är naturligtvis frågan i
            kväll.
          </note>
          <note>
            Menar vi allvar med vård först ska vi naturligtvis inte samtidigt
            motarbeta den skaparkraft som personal och entreprenörer visar
            med olika alternativa driftsformer. Tvärtom borde vi välkomna
            ett antal av dessa initiativ. Varför ska företag förbjudas gå
            med vinst?
          </note>
          <note>
            Om jag återvänder till prioritering i reda pengar i statsbidrag,
            så måste det vara så att om vi menar allvar med vården först måste
            den psykiatriska vården få den restaurering som psykiatrisamordnaren
            föreslår. Anders Milton har i en skrivelse pekat på att det krävs
            ett tillskott på ca 2 miljarder kronor för att svara upp mot de
            mest akuta behoven inom psykiatrin. Men det orkar inte vänstersidan
            med utan nöjer sig med att till psykiatrin anvisa ungefär en fjärdedel
            av dessa pengar.
          </note>
          <note>
            Kristdemokraterna har år efter år pekat på behovet av bland annat
            vårdplatser inom psykiatrin och prioriterar 925 miljoner kronor
            utöver vänstersidans för att komma närmare det som psykiatrisamordnaren
            ser behov av.
          </note>
          <note>
            Det har funnits en förhoppning hos oss och andra att vänstersidan,
            efter alla larm från barn- och ungdomspsykiatrin och Barnombudsmannen
            under flera år och efter de fruktansvärda tragedier vi upplevt
            det senaste året, inte skulle kunna undgå att prioritera psykiatrin
            på ett märkbart sätt men inte det.
          </note>
          <note>
            Allt är inte pengar, åtminstone inte mycket pengar. Säger man
            att hälso- och sjukvården ska inta en särställning ska man lyssna
            till den medicinska professionen som i det nybildade Nationellt
            palliativt råd i dagarna ställt frågan: Kan du dö med värdighet
            och utan smärta i Sverige?
          </note>
          <note>
            Sverige har skrivit på Europarådets rekommendation om organisation
            av palliativ vård. Vi har en utredning sedan flera år tillbaka
            som har föreslagit åtgärder inom det här området. Men det finns
            inget förslag levererat till riksdagen. Det fordras en nationell
            handlingsplan för att säkerställa att det inte ska vara slumpen
            som avgör om man får palliativ vård i Sverige.
          </note>
          <note type="speaker">
            Anf. 305 ELINA LINNA (v):
          </note>
          <note>
            Fru talman! Jag kan hålla med tidigare talare och säga att jag
            också saknar ministern här.
          </note>
          <note>
            En god vård på lika villkor över hela landet måste i alla lägen
            vara högsta prioritet. I mångt och mycket har Sverige levt upp
            till den devisen. Men inget är så perfekt att det inte kan förbättras.
            Hälso- och sjukvård är den viktigaste grundstenen i välfärden
            och den som många vill prioritera högst på den politiska dagordningen.
          </note>
          <note>
            Vänsterpartiet anser att vård och omsorg ska vara offentligt
            finansierad, ges utifrån behov och i huvudsak drivas i offentlig
            regi. Vi vill bevara och fortsätta utvecklingen av den demokratiska
            och jämlika hälso- och sjukvården. Det är därför vi säger nej
            till privata sjukvårdsförsäkringar och gräddfiler, och vi säger
            nej till privata vårdgivare vars ekonomiska överskott går till
            aktieägare.
          </note>
          <note>
            Vid ett överlämnande av vården och omsorgen till privata aktörer
            och marknadskrafter förlorar medborgarna det demokratiska inflytandet.
            Det räcker inte att hävda att så länge vården är offentligt finansierad
            har den demokratiskt valda församlingen tillräckliga styrmedel.
            En privat vårdgivare har möjlighet att sälja sina tjänster till
            vem han eller hon vill, oftast till den som kan betala mest.
          </note>
          <note>
            Beträffande prioriteringar vill jag påminna att Vänsterpartiet
            föreslog för några år sedan att det skulle genomföras en granskning
            av hur den av riksdagen beslutade prioriteringsordningen i hälso-
            och sjukvården efterlevs.
          </note>
          <note>
            I maj kom Riksrevisionens rapport och där konstateras det att
            regeringen inte skapat förutsättningar för sjukvårdshuvudmännen
            att omsätta prioriteringsriktlinjerna i praktiken. Riksrevisionen
            konstaterar också att regeringen har varit passiv i styrning och
            uppföljning av riksdagens riktlinjer för prioriteringar. Det är
            bra att regeringen nu planerar att ta initiativ i prioriteringsfrågan.
            Vi tror att sjukvårdshuvudmännen också är nöjda med beskedet.
          </note>
          <note>
            Fru talman! En god vård på lika villkor över hela landet hälso-
            och sjukvårdslagens portalparagraf tycks enligt ett antal rapporter
            enbart gälla män om man hårdrar den statistik som presenteras.
            Jag syftar till tre stora rapporter som handlar om jämställdhet
            och vård och som presenterats under året.
          </note>
          <note>
            Slutsatserna i de tre rapporterna är att det finns en ojämlikhet
            mellan kvinnor och män som inte kan förklaras av skillnader i
            hälsa, sjukdomsbild eller andra behovsrelaterade skäl. Vi är inte
            förvånade över resultaten i rapporterna och vi menar att orsakerna
            till skillnaderna är att det finns en maktstruktur i samhället
            där mannen utgör normen och där kvinnor systematiskt underordnas
            männen.
          </note>
          <note>
            Område efter område inom vård och omsorg uppvisar skillnader
            mellan kvinnor och män som inte har sin grund i skillnader vad
            gäller behov, sjukdomar eller funktionshinder.
          </note>
          <note>
            Det är oacceptabelt i ett demokratiskt samhälle som vill erkänna
            sig som ett land med en rättvis och generell välfärd. Vänsterpartiet
            anser att regeringen snarast bör återkomma med förslag på åtgärder
            för att utjämna skillnaderna mellan kvinnor och män i vård och
            omsorg.
          </note>
          <note>
            Fru talman! Till sist vill jag säga några ord om ytterligare
            ett område inom hälso- och sjukvården med behov av förbättringar,
            nämligen psykiatrin.
          </note>
          <note>
            Det finns en psykiatrisamordnare och det kommer ökade resurser.
            Det är viktigt men inte allt. Den psykiatriska hälso- och sjukvården
            har också ett behov av utveckling vad gäller innehåll. I kölvattnet
            av de uppmärksammade händelser som satt psykiatrin i fokus finns
            den enskilda patienten. I dag upplever många människor en ökad
            stigmatisering och oro för en tillbakagång till en psykiatrisk
            vård som innebär inlåsning och fortsatt utanförskap.
          </note>
          <note>
            Reformer som genomfördes under 1990-talet, utan att för den delen
            bortse från de brister som uppstått, genomfördes i syfte att humanisera
            psykiatrin. Vi bör komma ihåg att reformerna syftade till att
            ge psykiskt sjuka människor en möjlighet att leva ett värdigt
            liv i gemenskap med andra och en möjlighet till en vård och behandling
            som utgår ifrån individens behov.
          </note>
          <note type="speaker">
            Anf. 306 ULRIK LINDGREN (kd) replik:
          </note>
          <note>
            Fru talman! I tisdags fanns det en minister på plats här, nämligen
            Ylva Johansson som då svarade på frågor om stopplagen. Angående
            de vårdinrättningar som kan komma att beröras av kommande reglering
            av detta sade hon: Där vill jag säga att regeringen inte kommer
            att utarbeta ett lagförslag som påverkar i dag ingångna avtal.
          </note>
          <note>
            Frågan i kväll är alltså naturligtvis: Hur blir det när de här
            avtalen ska omförhandlas? Hur blir det för nya entreprenörer som
            skulle vilja göra en insats på vårdområdet?
          </note>
          <note>
            Och apropå innehållet bakom etiketterna kommunist, demokratisk
            socialist eller vad man nu vill kalla sig: Vilken blir Vänsterpartiets
            linje, Elina Linna? Ska jag tolka ditt anförande som att de här
            vårdföretagen ska helt enkelt sopas av banan och det ska vi se
            till att sossarna accepterar, eller vilken blir er linje?
          </note>
          <note type="speaker">
            Anf. 307 ELINA LINNA (v) replik:
          </note>
          <note>
            Fru talman! Som Ulrik Lindgren vet förhandlar Vänsterpartiet
            och Miljöpartiet med regeringen om den så kallade stopplagen.
            Det är säkert inte heller obekant för Ulrik Lindgren att det när
            det gäller den här lagstiftningen finns en PM som har varit ute
            på remiss, och innehållet är också rätt så klart.
          </note>
          <note>
            Vänsterpartiets avsikt är att komma överens med regeringen och
            Miljöpartiet om lagen. Vi har skrivit en avsiktsförklaring. Vi
            tycker inte att skattemedel ska användas för att aktieägarna ska
            få vinster.
          </note>
          <note type="speaker">
            Anf. 308 ULRIK LINDGREN (kd) replik:
          </note>
          <note>
            Fru talman! Jag förstår också att förhandlingar pågår och att
            det så småningom kommer ett lagförslag det sade ministern också
            när ni har talat om saken med varandra. Men vilken är din och
            Vänsterpartiets mening? Dessa sjukhus är de som uppskattas mest
            av patienter och personal, och facken säger absolut nej till någon
            ny stopplag. Finns det inte andra angelägna uppgifter att lösa
            för bland annat Vänsterpartiet än att jaga dessa företag bort
            från vårdområdet? Detta är de arbetsplatser som har den lägsta
            sjukfrånvaron, och så vidare. Finns det inte angelägnare uppgifter
            än att försöka skjuta dessa i sank?
          </note>
          <note type="speaker">
            Anf. 309 ELINA LINNA (v) replik:
          </note>
          <note>
            Fru talman! Ulrik Lindgren tar upp hur det är för personalen
            på de sjukhus som nu drivs av bolag i Sverige. Det handlar om
            enstaka sjukhus som också när de var i landstingets regi var väl
            fungerande arbetsplatser där personalen i stort trivdes. Jag tycker
            inte att det är rätt att jämföra på det sätt som Ulrik Lindgren
            gör.
          </note>
          <note type="speaker">
            Anf. 310 Andre vice talman KERSTIN HEINEMANN (fp) replik:
          </note>
          <note>
            Fru talman! Jag vill ställa en fråga till Elina Linna. Vi har
            ju några privat drivna sjukhus i dag, privat i den bemärkelsen
            att man driver dem åt landstinget på entreprenad. Vi har också
            ett antal privata vårdcentraler. Kan Elina Linna nämna några exempel
            bland dessa privata vårdgivare som inte följer hälso- och sjukvårdslagen,
            alltså att ge god hjälp och vård efter behov, och där man i så
            fall också har varit tvungen att betala privat? Jag känner inte
            till några, och jag tror inte att det kommer att bli några i framtiden
            heller.
          </note>
          <note>
            Tror Elina Linna och de andra partierna att det plötsligt kommer
            att växa upp jättemånga privata sjukhus i Sverige? Är det detta
            ni är rädda för?
          </note>
          <note type="speaker">
            Anf. 311 ELINA LINNA (v) replik:
          </note>
          <note>
            Fru talman! Jag tror verkligen inte att privata sjukhus och vårdcentraler
            inte följer hälso- och sjukvårdslagen. Jag tror att de följer
            hälso- och sjukvårdslagen. Däremot tror jag att vi skiljer oss
            i den här frågan av ideologiska skäl. Vi anser att skattemedel
            ska användas för att bevara den generella välfärden. Skattemedel
            ska inte användas för att bolagen ska kunna dela ut aktievinster.
          </note>
          <note type="speaker">
            Anf. 312 Andre vice talman KERSTIN HEINEMANN (fp) replik:
          </note>
          <note>
            Fru talman! Jag har lite svårt att hänga med i det resonemanget.
            Vi är också för en generell välfärd. Vi är för en välfärd och
            en sjukvård där människor får hjälp efter de behov de har och
            där de inte ska behöva söka privata lösningar och betala ur egen
            ficka utan betala de fastställda patientavgifterna. För oss spelar
            det inte så stor roll om det är privata vårdgivare som gör en
            viss vinst vinstkrav ställer vi också på statliga företag eller
            om det är landsting som inte kan fullfölja vården därför att de
            går med förlust.
          </note>
          <note type="speaker">
            Anf. 313 ELINA LINNA (v) replik:
          </note>
          <note>
            Fru talman! Ja, men vi skiljer oss åt där när det gäller vinsten.
            Ett bolag har ju kravet att vinsten ska delas ut till aktieägarna.
            Ett bolag kan också, det ser vi på andra bolag i näringslivet,
            flytta eller stänga verksamheten i ett landsting eller i en kommun,
            och där står då kommuninvånarna utan att bolaget finns kvar. Landstinget
            har skyldighet att erbjuda kommuninvånarna god vård på lika villkor.
          </note>
          <note type="speaker">
            Anf. 314 MIA FRANZÉN (fp) replik:
          </note>
          <note>
            Fru talman! Vi fick precis höra av Elina Linna att Vänstern är
            emot privata försäkringar. Då vill jag fråga Elina Linna: Hur
            ställer sig Vänsterpartiet till den nya proposition om ny försäkringsavtalslag
            som vi har börjat hantera i lagutskottet? Jag har inte sett några
            avslagsmotioner ännu från Vänstern, men det kanske är att vänta.
          </note>
          <note>
            Grundtryggheten i socialförsäkringssystemet är i dag usel. Alla
            vill kunna teckna privata försäkringar. Den nya försäkringsavtalslagen
            innebär att man överflyttar ytterligare ansvar från det gemensamt
            finansierade socialförsäkringsområdet till privata försäkringsbolag.
            Hur ställer sig Elina Linna till detta?
          </note>
          <note type="speaker">
            Anf. 315 ELINA LINNA (v) replik:
          </note>
          <note>
            Fru talman! Jag måste erkänna att jag inte exakt känner till
            innehållet i den lag som Mia Franzén hänvisar till. I mitt anförande
            talade jag om privata sjukvårdsförsäkringar. Vänsterpartiet tror
            på den generella välfärden och vill finansiera hälso- och sjukvården
            med skattemedel. Vi anser inte att människor ska behöva sätta
            sina behov när det gäller hälso- och sjukvård i de privata försäkringsbolagens
            händer.
          </note>
          <note type="speaker">
            Anf. 316 MIA FRANZÉN (fp) replik:
          </note>
          <note>
            Fru talman! Det är ju så att regeringen med sina stödpartier
            har urholkat grundtryggheten. I dag är det väldigt tufft för den
            som har en liten ekonomi att drabbas av sjukdom eller handikapp.
            Det gäller just sjukvård, och det är sjukvårdsförsäkringar som
            man tecknar för att skydda sig i sådana fall. Det här borde vara
            en väldigt aktuell fråga för er i Vänsterpartiet om ni är emot
            privata försäkringssystem.
          </note>
          <note>
            Vi efterfrågar en översyn av gränsdragningen mellan socialförsäkring
            och privata försäkringssystem.
          </note>
          <note type="speaker">
            Anf. 317 ELINA LINNA (v) replik:
          </note>
          <note>
            Fru talman! Jag tror att Mia Franzén känner väl till att försäkringsbolagen
            inte tecknar försäkringar för vem som helst. Man ska vara väldigt
            frisk för att få en privat sjukförsäkring. Människor över 65 år
            får inte privata sjukförsäkringar. Det är inga garantier för generell
            välfärd att teckna privata sjukförsäkringar.
          </note>
          <note type="speaker">
            Anf. 318 CRISTINA HUSMARK PEHRSSON (m) replik:
          </note>
          <note>
            Fru talman! Jag tyckte att Elina Linna nämnde att privata sjukhus
            kan stänga. I Skåne stänger landstingen akutmottagningar på löpande
            band. Den kommentaren ger jag inte mycket för.
          </note>
          <note>
            Dessutom är det faktiskt så, Elina Linna, att det är ni som är
            delansvariga för den sjukvårdspolitik som förs i landet. Det är
            här det säljs sjukförsäkringar. Det är inte moderat eller borgerlig
            sjukvårdspolitik. Det är er sjukvårdspolitik som ger all time
            high när det gäller sjukförsäkringar.
          </note>
          <note>
            Elina Linna nämnde flera gånger god vård på lika villkor över
            hela landet. Jag nämnde i mitt anförande att Landstingsförbundet
            har visat på hur ojämlik vården är i detta land. Var alla lika
            effektiva och duktiga som fyra landsting skulle vi spara 16 miljarder
            kronor.
          </note>
          <note>
            Det hade varit rättvist, tycker jag, att vi hade samlat in de
            pengarna nationellt och sedan lämnat ut dem till var och en efter
            den personens behov. Hade inte det varit mer rättvist och lett
            till att vi fått en likvärdig vård i hela landet och samma förutsättningar
            i stället för att vi ska vara beroende av landstingen och olika
            landstings ekonomiska situation?
          </note>
          <note type="speaker">
            Anf. 319 ELINA LINNA (v) replik:
          </note>
          <note>
            Fru talman! Det kanske är sjukvårdspeng Cristina Husmark Pehrsson
            talar om eller en nationell vårdgaranti. Jag vet att Cristina
            Husmark Pehrsson också känner till att det inte är så enkelt.
            Inom landstingen är det brist på personal på vissa områden. Och
            vissa landsting har dålig ekonomi. Det är följder av 1990-talets
            nedskärningar.
          </note>
          <note>
            Vi har varit med och verkat för att landstingen och kommunerna
            får mer pengar och att bruttonationalprodukten för hälso- och
            sjukvården ökar.
          </note>
          <note type="speaker">
            Anf. 320 CRISTINA HUSMARK PEHRSSON (m) replik:
          </note>
          <note>
            Fru talman! Min sista korta fråga handlar om Finland. Jag vet
            ju att Elina Linna kommer därifrån och är utbildad där också.
            Saknade Elina Linna landstingsorganisationen i Finland?
          </note>
          <note type="speaker">
            Anf. 321 ELINA LINNA (v) replik:
          </note>
          <note>
            Fru talman! Jag bodde i Finland ända tills jag var 25 år, så
            jag hade inte erfarenhet av den svenska organisationen. Men i
            Finland har man byggt upp organisationen på kommunförbund som
            i många avseenden fungerar på liknande sätt som landstingen i
            Sverige.
          </note>
          <note type="speaker">
            Anf. 322 KENNETH JOHANSSON (c) replik:
          </note>
          <note>
            Fru talman! Jag skulle också vilja ställa frågor om idéerna om
            en stopplag. Vi ser ju att man från vänstermajoriteten ivrar för
            att hitta nej, stopp, usch och fy när det gäller nytänkande inom
            vården.
          </note>
          <note>
            Ett av många argument tycker jag är väldigt viktigt att belysa.
            Det handlar om den kommunala självstyrelsen. Det handlar om vem
            det är som vet bäst hur vården ska organiseras i Dalarna, Södermanland
            eller något annat län. Är det statliga pekpinnar som vet bäst?
            Är det Elina Linna som vet bäst? Är det socialministern som vet
            bäst? Eller är det de förtroendevalda som har fått förtroendet
            i Dalarna, i Södermanland eller i något annat län?
          </note>
          <note>
            För mig är det fullständigt självklart att det är den som har
            ansvaret inför medborgarna på lokal och regional nivå som måste
            få ha det förtroendet. Hälso- och sjukvårdslagen, kommunallagen,
            ger den rätt som finns och behöver finnas. Så min fråga är: Varför
            vet Elina Linna bättre än sina kolleger på regional nivå hur vården
            ska organiseras?
          </note>
          <note type="speaker">
            Anf. 323 ELINA LINNA (v) replik:
          </note>
          <note>
            Fru talman! Jag tror inte alls att jag vet bättre hur vården
            ska organiseras än landstingsledamöterna i olika landsting. Men
            jag vet att det finns behov av att reglera vissa saker. Det finns
            behov av att ha lika regler för landet när det gäller vissa stora
            frågor.
          </note>
          <note>
            Jag blev lite förvånad av Kenneth Johanssons fråga, för det låter
            som om Kenneth Johansson inte alls skulle vilja ha någon reglering
            när det gäller hälso- och sjukvården.
          </note>
          <note type="speaker">
            Anf. 324 KENNETH JOHANSSON (c) replik:
          </note>
          <note>
            Fru talman! Visst är slutsatsen av stopplagens innebörd att det
            är centralstyre och uppifrånperspektiv. Regeringen, Vänsterpartiet,
            Miljöpartiet och Socialdemokraterna säger: Vi vet hur det ska
            vara på lokal nivå. Det klarar inte ni av.
          </note>
          <note>
            Vi är i behov av reglering. Vi har en reglering i dag, och jag
            och Centerpartiet anser att det räcker med det vi har. Vi har
            en hälso- och sjukvårdslag. Vi har en kommunallag, och vi har
            en aktiebolagslag. Det räcker.
          </note>
          <note type="speaker">
            Anf. 325 ELINA LINNA (v) replik:
          </note>
          <note>
            Fru talman! Jag förstår inte Kenneth Johanssons motvilja mot
            att reglera hälso- och sjukvården när det gäller driften av sjukhusen.
            Jag är fortfarande osäker på om Kenneth Johansson över huvud taget
            vill ha någon reglering.
          </note>
          <note type="speaker">
            Anf. 326 KENNETH JOHANSSON (c):
          </note>
          <note>
            Fru talman! I socialdemokraternas Sverige har 280 000 människor
            skaffat sig en privat sjukförsäkring, och antalet växer snabbt.
            Försäkringsbolag hoppas att så många som uppåt en miljon svenskar
            inom kort ska ha skaffat sig en privat vårdförsäkring. Orsaken
            är naturligtvis att fler och fler människor känner oro över de
            långa köerna till den offentliga vården. Men vad händer om vi
            får en situation där det är plånboken som avgör om du får stå
            i kö eller får snabb behandling? Det är ingen acceptabel utveckling.
          </note>
          <note>
            Köerna gäller inte bara till sjukhusen. Innan man kommer dit
            har man ofta fått vänta i telefonkö för att få beställa tid på
            vårdcentralen. Kön för tider är också ofta alltför lång. Ibland
            måste patienten träffa flera specialistläkare innan man har konstaterat
            vilken operation eller behandling som bör sättas in, och varje
            led medför en ny kö. Vi har fått en lång kökedja i stället för
            en fungerande vårdkedja.
          </note>
          <note>
            Centerpartiet har tillsammans med övriga borgerliga partier arbetat
            fram ett förslag till en nationell vårdgaranti. Med en fungerande
            vårdgaranti försvinner marknaden för privata sjukvårdsförsäkringar
            och gräddfiler. Efter 15 nej, tror jag, säger regeringen ja. Till
            och med Vänsterpartiet säger ja till en nationell vårdgaranti.
            Men frågan är: Kan vi lita på dem? Vi får väl se, men med en ny
            regering får vi en nationell vårdgaranti. Det kan vi lita på.
          </note>
          <note>
            Men det räcker inte med en vårdgaranti för att skapa en trygg
            hälso- och sjukvård där man verkligen lyssnar på patienten och
            på de anhörigas behov. Vi behöver ett helt nytt sätt att tänka.
            I dag får individen anpassa sig efter systemet och springa runt
            från kö till kö, med remissen i ena handen och plånboken i den
            andra, för att ta sig fram till en vettig behandling. I stället
            borde olika delar av hälso- och sjukvården och övriga närliggande
            myndigheter bättre samarbeta med varandra med patienten i centrum.
          </note>
          <note>
            Centerpartiet vill ha en tillgänglig vård, där närvården har
            större kompetens och resurser att direkt ta sig an fler problem.
            När patienten behöver vård som inte finns lokalt ska han eller
            hon få bättre hjälp att snabbt komma i kontakt med specialistläkare,
            sjukgymnast eller sjukhus. Ett utbyggt nationellt elektroniskt
            informationssystem en form av hälsonät behöver byggas ut ytterligare.
            Personal, utrustning och vårdplatser ska användas så effektivt
            som möjligt. Effektivare och rationellare vård, med mindre byråkrati,
            samtidigt som vi gör vården säkrare, är det en tulipanaros? Nej,
            jag menar att det handlar om vilja, målmedvetenhet och att vi
            ger förutsättningar för det.
          </note>
          <note>
            Folkhälsofrågorna måste någon gång komma upp på den politiska
            dagordningen. Elina Linna, jag och några till var på folkhälsostämman
            i veckan. Man efterlyste när folkhälsofrågorna ska komma upp på
            den politiska dagordningen. Det är viktigt att vi alla har god
            kunskap om hur vi kan påverka vår hälsa genom kost, motion och
            egenvård men också hur vi kan vara delaktiga när vi väl behöver
            en operation eller läkarbehandling. Centerpartiet har lagt fram
            förslag om att alla patientens rättigheter ska samlas i en särskild
            patientlag. En sådan finns i övriga nordiska länder. Det är dags
            även i Sverige.
          </note>
          <note>
            Fru talman! Vi behöver bredda vårdsektorns resursbas och ge långsiktiga
            förutsättningar för vårdens utveckling. Vi ska värna landstingens
            och kommunernas självstyre. Vi ska vara tydliga i mål, och vi
            ska vara tydliga i uppföljning. Vi ska visa förtroende, Elina
            Linna, för de förtroendevalda som finns regionalt och lokalt.
            De vet bäst hur frågorna löses inom sina ansvarsområden. De har
            ansvar inför sina väljare.
          </note>
          <note>
            När folket tigger om bättre vård svarar den socialdemokratiska
            regeringen med en stopplag som förbjuder vård. Det är befängt.
            Centerpartiet vill ha fler entreprenörer i vården. Vi värnar den
            kommunala självstyrelsen, och vi vill stoppa stopplagen i papperskorgen.
          </note>
          <note>
            Vi behöver tillgängligare vård en nationell vårdgaranti. Vi behöver
            starkare patienträttigheter för att få bort kökedjan och skapa
            en hälso- och sjukvård där alla patienter, oavsett plånbok, står
            i centrum i stället för att sitta i väntrum.
          </note>
          <note>
            Det här är några anledningar till att vi också vill se en ny
            borgerlig regering med största möjliga centerinflytande.
          </note>
          <note>
            Jag vill avsluta med att ta upp frågan om folkhälsan. Jag hoppas
            att den här debatten kan ge några svar på hur majoriteten tänker
            sig att få upp folkhälsofrågorna på den politiska dagordningen.
          </note>
          <note type="speaker">
            Anf. 327 ELINA LINNA (v) replik:
          </note>
          <note>
            Fru talman! Kenneth Johansson tog upp i början av sitt anförande
            frågan om försäkringsbolagen. Vad tycker Kenneth Johansson egentligen
            om sjukförsäkringar och om att de flesta försäkringsbolag inte
            ens tillåter någon över 65 års ålder att teckna försäkringar?
            Vissa patientgrupper, till exempel diabetiker, nekas ofta försäkring.
            Det vore intressant att få veta Kenneth Johanssons åsikter om
            detta.
          </note>
          <note>
            Samma sak gäller frågan om folkhälsan. Kenneth Johansson tar
            upp kommunernas ansvar. Ser Kenneth Johansson något behov av att
            ha ansvar på högre nivå för folkhälsan än i kommunerna?
          </note>
          <note type="speaker">
            Anf. 328 KENNETH JOHANSSON (c) replik:
          </note>
          <note>
            Fru talman! Att många tecknar privata sjukvårdsförsäkringar är
            ett tecken på att den politik som Elina Linnas parti är med och
            stöder leder till precis detta. Man har inte tillräckligt förtroende.
            Då väljer man andra lösningar. Jag tycker att det är en olycklig
            utveckling.
          </note>
          <note>
            Jag vill inte förbjuda privata sjukvårdsförsäkringar, men jag
            tycker att det är en olycklig utveckling när de ökar. Jag tycker
            att det är ett stort problem att man härigenom utesluter vissa
            grupper, som Elina Linna påstår. Det görs försök att komma åt
            det, men hittills har man inte lyckats särskilt bra. Det är ett
            stort problem.
          </note>
          <note>
            Vi ska i den här församlingen fastställa mål för folkhälsan.
            Men om det ska bli något annat än en hyllvärmare måste det till
            en aktivitet ute på den lokala nivån. Det är samma sak här. Ska
            det bli något är det fråga om engagemanget nära människorna. Där
            är aktiviteten.
          </note>
          <note type="speaker">
            Anf. 329 ELINA LINNA (v) replik:
          </note>
          <note>
            Fru talman! Jag har berättat för Kenneth Johansson att de privata
            sjukförsäkringarna i Sverige omfattar mindre än 2 av sjukvårdskostnaderna.
            I Nederländerna är siffran 17,7 %, i Frankrike 12 %. Jag kan inte
            tänka mig att det faktum att privata sjukförsäkringar över huvud
            taget finns skulle vara enda tecknet på den politik som Kenneth
            Johansson vill se som syndabock. Det kan inte vara så.
          </note>
          <note type="speaker">
            Anf. 330 KENNETH JOHANSSON (c) replik:
          </note>
          <note>
            Fru talman! Det är också märkvärdigt att det ska komma från Vänsterpartiet
            att det är en så liten andel som har privata sjukvårdsförsäkringar.
            280 000 människor har det i Sverige, och siffran växer. Jag tycker
            att det är en ganska stor del. De problem som Elina Linna själv
            tog upp är de facto problem. Vissa grupper utesluts i praktiken.
            Så ska vi inte ha det. Det måste vi lösa genom vårt förtroende
            för den sjukvård som vi har, driven av både landsting, regioner
            och av privata och kooperativa entreprenörer.
          </note>
          <note type="speaker">
            Anf. 331 INGRID BURMAN (v) replik:
          </note>
          <note>
            Fru talman! Jag har tre frågor till Kenneth Johansson.
          </note>
          <note>
            Jag tycker att det är bra att vi har samma grundsyn när det gäller
            privata sjukförsäkringar. Men hur ser Kenneth Johansson på att
            de kommer att fortsätta att finnas, förhoppningsvis i mindre utsträckning?
            Ska man då kunna använda blandade finansieringsformer i vården?
            Ska privata entreprenörer kunna skapa gräddfiler för dem som har
            privata sjukförsäkringar med den skattefinansierade basen som
            grund?
          </note>
          <note>
            Min andra fråga gäller om Kenneth Johansson tycker att skattemedel
            ska kunna omvandlas till vinstmedel i aktiebolag. Kan vi enas
            om att vårdens driftsformer bör så långt som möjligt hållas fria
            från vinstintressen?
          </note>
          <note>
            Min tredje fråga är en nyfikenhetsfråga. Kenneth Johansson pratade
            om en patientlag. Jag har inte läst Centerpartiets förslag. Jag
            är intresserat nyfiken. Innebär inte det att vi fråntar kommun-
            och landstingspolitikerna rättigheter när vi lägger rättigheterna
            till patienterna? Vi skapar en nationell lag. Hur funderar Centerpartiet
            runt detta?
          </note>
          <note type="speaker">
            Anf. 332 KENNETH JOHANSSON (c) replik:
          </note>
          <note>
            Fru talman! Jag ska försöka ta frågorna i tur och ordning.
          </note>
          <note>
            Först var det frågan om blandade finansieringsformer. För de
            verksamheter som drivs av landsting och regioner framgår det klart
            och tydligt i kommunallagen att där ska inte blandade finansieringsformer
            tillåtas.
          </note>
          <note>
            Min uppfattning är att om den privata entreprenören följer sitt
            avtal så att kunden är nöjd kvalitet och pris och om det sedan
            på marginalen finns intresse och möjlighet att ta ytterligare
            en patient, ser jag inte det som ett problem.
          </note>
          <note>
            Vinst kan man tillåta. Det är bättre med svarta siffror än röda
            siffror. Den verksamhet som har ordning på sin ekonomi har ordning
            på sin verksamhet. Det hänger oftast ihop.
          </note>
          <note>
            När det gäller patientlagen följer vi Socialstyrelsens förslag,
            som inte handlar om det Ingrid Burman tar upp utan om att samla
            de befintliga lagarna till en egen lag som är tydligare och mer
            pedagogisk att efterleva.
          </note>
          <note type="speaker">
            Anf. 333 INGRID BURMAN (v) replik:
          </note>
          <note>
            Fru talman! Jag tackar för svaret. Centerpartiets förslag innebär
            inte att vi ska stärka patienternas rättigheter. Då vet jag det.
          </note>
          <note>
            Jag kan inte tolka Kenneth Johanssons svar när det gäller frågan
            om blandade finansieringsformer som annat än att Centerpartiet
            faktiskt är berett att se till att det även i framtiden finns
            gräddfiler i vården. Det är något som Kenneth Johansson i sitt
            anförande tog avstånd från. Det innebär faktiskt att man via privata
            sjukförsäkringar kan gå förbi alla vårdköer. Den åsikten får jag
            väl ha respekt för. Den är inte min.
          </note>
          <note type="speaker">
            Anf. 334 KENNETH JOHANSSON (c) replik:
          </note>
          <note>
            Fru talman! Det handlar om att stärka patientens rättigheter.
            Om patienterna har större möjligheter att följa vad som gäller
            och vilka rättigheter de har, om de är bättre informerade och
            anhöriga och vårdpersonalen har större möjligheter att ta del
            av vad de faktiskt har rätt till innebär det att man stärker patientens
            rättigheter. Det är precis det som Socialstyrelsen har föreslagit
            och som regeringen tyvärr inte, i varje fall inte än, har lyssnat
            på och lagt fram förslag om. Vi är icke för gräddfiler till vården
            från Centerpartiets sida.
          </note>
          <note type="speaker">
            Anf. 335 MONA JÖNSSON (mp):
          </note>
          <note>
            Fru talman! Jag ska tala om en väldigt underskattad diagnos i
            kampen mot ohälsan, posttraumatiskt stressyndrom, förkortat PTSD.
            Att i tid upptäcka att människor är drabbade eller kan utveckla
            PTSD är viktigt. Det är viktigt för att man med förebyggande arbete
            ska kunna hjälpa den enskilda människan och för att sprida kunskap
            i övrigt. Drabbade är människor som har varit med om hemska upplevelser
            som krig, blivit utsatta för tortyr eller våldtäkt. Det kan vara
            katastrofer som Estoniakatastrofen och diskoteksbranden i Göteborg
            eller rentav en svår trafikolycka.
          </note>
          <note>
            Ofta är det vuxna som har symtom, men det är också många barn
            och unga som genom egna eller föräldrars upplevelser är drabbade.
            Både vuxna och barn kan ha somatiska krämpor och blir ofta forslade
            runt i vårdapparaten på grund av okunskap inom hälso- och sjukvården.
            Många får också felaktigt diagnosen depression eller olika somatiska
            diagnoser.
          </note>
          <note>
            Man skulle kunna säga att de drabbade kommunicerar ordlöst genom
            smärta utan att förstå varför. En man som forslats runt i vården
            men som till sist fått hjälp beskrev det så här: Då jag fick tillbaka
            mitt självförtroende blev jag av med min smärta.
          </note>
          <note>
            Små vardagliga händelser kan utlösa upplevelser ur tidigare trauman.
            Man kan få så kallade flashbacks . Det betyder att man kan se
            en tidigare upplevd situation som på en film som upprepas om och
            om igen. Vid vissa tillfällen kanske man inte heller kan styra
            sina handlingar utan reagerar utifrån ryggmärgen. Man kan handla
            på ett sätt som man inte själv trodde sig kunna göra.
          </note>
          <note>
            En person som lider av PTSD och som arbetar med ungdomar uttryckte
            på ett seminarium som jag var på att ungdomar som kommer från
            krigsdrabbade länder kan vara en tickande bomb om de inte får
            den hjälp som de behöver. De kan komma att begå brott och hamna
            inom kriminalvården i stället för att komma vidare på ett normalt
            sätt i livet. För barn och unga är det väldigt viktigt att de
            vuxna som finns runt om dem också mår bra och orkar vara ett stöd
            för dem.
          </note>
          <note>
            Många som arbetar inom vård, skola, kriminalvård, på arbetsförmedlingar
            eller i sfi-undervisning har dåliga kunskaper om PTSD. Man har
            kanske ofta hört talas om syndromet men vet inte hur de personer
            som varit utsatta för trauman reagerar och hur detta påverkar
            vardagen för de drabbade. Det kan handla om koncentrationssvårigheter
            och därmed svårigheter vid inlärning av ett nytt språk. Svårigheterna
            blir ju inte heller mindre av att man har tappat tryggheten genom
            de sociala nätverken, som man hade i hemlandet.
          </note>
          <note>
            I Kanada till exempel ger man stöd till ideella organisationer
            och har bland annat utvecklat ett faddersystem för nyanlända familjer
            som fått asyl. Det gör att man på ett normalt sätt kommer in med
            familjen och kanske får vänner för livet. För att klara av sitt
            vardagsliv och bejaka det normala i tillvaron behöver en PTSD-drabbad
            stöd också av detta slag.
          </note>
          <note>
            Man kan också förtränga det som tidigare hänt för att överleva
            i vardagen. Det kan få konsekvenser i en asylprövningssituation
            genom att man inte blir trodd då man inte kommit ihåg saker som
            tidigare hänt. Ofta brukar minnen komma tillbaks efter ett tag
            när man känner sig tryggare.
          </note>
          <note>
            Den icke akuta medicinska vården som får ges när man är asylsökande
            är reglerad medan den psykiatriska icke akuta vården inte finns
            reglerad. Asylsökande får hjälp med akut vård när det gått lång
            tid och de drabbade har kommit så långt att de hamnar på en psykiatrisk
            klinik. Problemet är sedan att de inte får komma vidare till öppenvården
            på grund av att de är asylsökande, trots att de kanske blir kvar
            i landet under en längre period. Det måste till en vårdkedja som
            gäller också drabbade av PTSD, både för de asylsökande och för
            dem som redan fått uppehållstillstånd.
          </note>
          <note>
            Röda Korsets centrum för krigs- och tortyrskadade har stor kunskap
            om PTSD och arbetar i olika delar av landet. Det finns också kris-
            och traumacenter i Stockholm och Göteborg via landsting och region.
            Dessa center tar emot personer som drabbats av PTSD och minskar
            därigenom trycket på hälso- och sjukvården. Röda Korset utbildar
            dessutom personer inom den offentliga sektorn, till exempel inom
            mödra- och barnhälsovård. Problemet för Röda Korset är att man
            måste förlita sig till avtal som ibland blir kortvariga. Avtalstiderna
            blir korta när avtalen skrivs. Det innebär att man inte kan planera
            och utöka sin personal, trots att det finns behov.
          </note>
          <note>
            Fru talman! Att få diagnosen posttraumatiskt stressyndrom i sig
            är inte det viktiga. Det viktiga är att personer som i sitt yrke
            kommer i kontakt med drabbade människor vet vad diagnosen innebär,
            så att dessa drabbade människor får rätt hjälp i tid för att komma
            vidare.
          </note>
          <note type="speaker">
            Anf. 336 LINNÉA DARELL (fp) replik:
          </note>
          <note>
            Fru talman! Miljöpartiet lär stå bakom det förslag till arbetsgivarnas
            medfinansiering av sjuklönen som ska presenteras på måndag. Både
            handikapporganisationer och fackliga organisationer har varit
            mycket kritiska. Huvudskälet till deras kritik är att man bedömer
            det som svårare för funktionshindrade att komma in på arbetsmarknaden.
            Det är svårt redan i dag. Det har vi från Folkpartiet påpekat
            åtskilliga gånger i motioner och i debatter. För kvinnor som har
            ett högre sjuktal än män finns det också en oro för att det här
            ska försvåra möjligheterna för kvinnor. Vi tycker från Folkpartiet
            att kvinnor ska ha samma möjligheter på arbetsmarknaden som män.
          </note>
          <note>
            Min fråga till Miljöpartiet och Mona Jönsson är: Varför vill
            ni försvåra för funktionshindrade och kvinnor att komma in på
            arbetsmarknaden? Det är grupper som kanske redan i dag inte har
            det så lätt.
          </note>
          <note type="speaker">
            Anf. 337 MONA JÖNSSON (mp) replik:
          </note>
          <note>
            Fru talman! När det gäller kvinnor och försvårandet att komma
            in på arbetsmarknaden vill jag säga att vi har en diskrimineringslag.
            Ingen får lov att diskrimineras. Och när det gäller om man ska
            vara hemma för vård av barn och annat vill vi också se till att
            männen kommer att stanna hemma i samma utsträckning.
          </note>
          <note>
            Vi har satt in ett högkostnadsskydd för dem som är borta upprepade
            gånger, till exempel, eller för handikappade, om de nu skulle
            vara borta mera. Men i de flesta fall är de inte borta mera.
          </note>
          <note type="speaker">
            Anf. 338 LINNÉA DARELL (fp) replik:
          </note>
          <note>
            Fru talman! Miljöpartiet känner alltså ingen som helst oro, vad
            jag förstår, för att det här ska försvåra för funktionshindrade
            och för kvinnor. Ska jag då dra slutsatsen att både handikapporganisationerna
            och de fackliga organisationerna inte förstår problematiken?
          </note>
          <note>
            Miljöpartiet och Mona säger nu att det kommer att tas hänsyn
            till att man har svårigheter på arbetsmarknaden på grund av sjukdom.
            Det är ju inte det som har lyfts fram från handikapporganisationerna,
            utan det är den allmänna oron för att det finns förutfattade meningar
            och för att arbetsgivarna inte kommer att pröva möjligheten.
          </note>
          <note type="speaker">
            Anf. 339 MONA JÖNSSON (mp) replik:
          </note>
          <note>
            Fru talman! Jag tror att det i dag finns väldigt många förutfattade
            meningar om vad handikappade kan klara av. Jag tror också att
            arbetsgivarna i högre grad måste hjälpa till att få in personer
            som har varit långtidssjukskrivna eller har svårigheter på arbetsmarknaden.
            Det kan ske genom sysselsättningsstöd som regeringen kan ge, och
            arbetsgivarna kan ta ett större ansvar, helt enkelt.
          </note>
          <note type="speaker">
            Anf. 340 ULRIK LINDGREN (kd) replik:
          </note>
          <note>
            Fru talman! Apropå diskussionerna vi har haft tidigare i kväll
            om Ylva Johanssons kvarts- eller halvbesked häromdagen angående
            om hur stopplagen skulle utformas har vi fått beskedet att Vänsterpartiet
            kommer att jobba för att det inte egentligen inte ska få finnas
            vårdföretag som går med vinst.
          </note>
          <note>
            Frågan till Miljöpartiet måste då bli densamma ungefär: Vilken
            kommer er linje att bli gentemot socialdemokrater och vänsterparti?
            Kommer ni att driva åt samma håll som Vänsterpartiet? Eller kommer
            ni att försöka driva Socialdemokraterna och era partner i koalitionen
            mot något mer av att man ska se till resultat? Handlar det om
            att få ut bästa möjliga resultat av en vårdentreprenör, och blir
            frågan om form för hur det ska utföras mindre intressant? Vilken
            blir Miljöpartiets och Mona Jönssons linje här?
          </note>
          <note type="speaker">
            Anf. 341 MONA JÖNSSON (mp) replik:
          </note>
          <note>
            Fru talman! Jag måste passa en del av detta därför att jag inte
            har varit och inte är inblandad i de förhandlingar som pågår just
            nu om stopplagen. Däremot har vi velat ha en mångfald i och med
            att vi vill ha mer komplementär medicin den del som kan skriva
            avtal med så att säga den vanliga sjukvården.
          </note>
          <note type="speaker">
            Anf. 342 ULRIK LINDGREN (kd) replik:
          </note>
          <note>
            Fru talman! Jag hade hoppats att Miljöpartiet skulle kunna ge
            något besked, nu när vi har en hälso- och sjukvårdsdebatt, om
            vad Miljöpartiet kommer att medverka till. Jag har upplevt att
            Miljöpartiet på andra områden kunnat vara lite flexiblare än Socialdemokraterna
            och Vänsterpartiet. Det är många vårdföretag som finns och blivande
            företag som är otåliga och väntar på besked om vad som ska ske.
            Vad kommer att hända? Men Miljöpartiet passar i en så viktig fråga
            i den viktigaste delen i den allmänpolitiska debatten. Det gör
            mig lite fundersam.
          </note>
          <note type="speaker">
            Anf. 343 MONA JÖNSSON (mp) replik:
          </note>
          <note>
            Fru talman! Det jag passar i är vad resultatet blir, vad vi kommer
            fram till, delvis därför att jag inte är med i förhandlingarna.
            Däremot var jag på det seminarium som vi hade häromdagen där vi
            hade inbjudna vårdföretag som vi lyssnade på. Det var ganska många.
            Vi håller internt på med en diskussion.
          </note>
          <note type="speaker">
            Anf. 344 LINNÉA DARELL (fp):
          </note>
          <note>
            Fru talman! Samtidigt som debatten pågått här i kammaren i dag
            har 216 personer i arbetsför ålder runtom i Sverige avförts från
            arbetsmarknaden genom förtidspensionering. Av dessa är nästan
            40 personer under 30 år. Detta är inget elakt påstående från oppositionen
            utan blir resultatet om man översätter uppgifterna i regeringens
            budgetproposition. Där beskrivs nämligen att under årets första
            åtta månader har 52 000 personer förtidspensionerats och att den
            stora ökningen bland psykiska diagnoser gäller unga upp till 30
            år. Jag återkommer till detta senare. Ingenting talar för att
            förtidspensioneringarna minskar, snarare tvärtom.
          </note>
          <note>
            I går i partiledardebatten sade statsministern att Sverige har
            högst siffror på alla områden. Han sade det när han skulle beskriva
            för väljarna vilken duktig regering vi har. Tyvärr gäller högst
            siffror också på ohälsoområdet.
          </note>
          <note>
            Den fördubbling av sjukskrivningarna och sjukpensioneringarna
            som förevarit sedan 1997 är ett allvarligt hot mot välfärden.
            Mot den bakgrunden är jag också förvånad och beklagar att inte
            någon ansvarig minister finns här i dag.
          </note>
          <note>
            Den här utvecklingen är mycket negativ också ur ett mänskligt
            perspektiv. Även om den stora ökningen av antalet sjukpenningdagar
            har avtagit och till och med vänt nedåt kommer nu en våg av sjukpensioneringar.
            Ur ekonomisk synpunkt kan man konstatera att förtidspensionsskulden,
            det vill säga den av Riksförsäkringsverket beräknade kostnaden
            för redan beviljade förtidspensioneringar fram till dess att den
            pensionerade går i ålderspension, var 2003 helt ofattbara 640
            miljarder kronor! På bara ett år har denna skuld ökat med 110
            miljarder, vilket motsvarar en ökning med drygt 20 %. Med nuvarande
            omfattning av förtidspensioneringarna kan ökningen för innevarande
            år komma att ha samma omfattning.
          </note>
          <note>
            I regeringens budgetproposition beskrivs att ungdomar under 30
            år är den grupp där det ökar mest vad gäller diagnos psykiska
            sjukdomar och förtidspensionering. Samhällsekonomiskt kostar,
            enligt regeringens egen redovisning, en förtidspensionering av
            en 25-åring lika mycket som förtidspensioneringen av åtta 60-åringar,
            givet att den unge fortsätter att vara förtidspensionär fram till
            ålderspensioneringen. Samhällsekonomiskt är det helt sanslöst.
            Men allra värst, tycker jag, är samhällets svek mot en ung människa
            som inte i tid erbjuds vård och annat stöd för att komma in i
            arbetslivet trots att man har en sjukdom. Det finns ibland för
            vissa unga människor situationer där sjukdomen tar överhanden
            redan i unga år, och då är det inte möjligt med en arbetsinsats.
            Men det är knappast så för alla som vi nu ser en ökning bland,
            utan en annan betydligt mer oroväckande utveckling.
          </note>
          <note>
            Man frågar sig: Hur är detta möjligt i ett land som har den tredje
            högsta medellivslängden i världen och där folkhälsan anses god
            även när den mäts i självupplevd hälsa?
          </note>
          <note>
            Det finns, fru talman, naturligtvis ett antal faktorer som lett
            till denna olyckliga utveckling. En faktor är de ändrade attityderna
            till vad som är arbetsoförmåga men också till vad sjukförsäkringen
            får och kan användas till. En annan faktor är den bristande rörligheten
            på arbetsmarknaden. Ytterligare en faktor är att många, särskilt
            kvinnor, inte får det så kallade livspusslet att gå ihop. Sedan
            har vi det problem som många arbetsgivare tar upp, men även enskilda
            människor, nämligen problemet att man blir sjukskriven onödigt
            länge på grund av köer i sjukvården.
          </note>
          <note>
            Fru talman! En sjukförsäkring för alla är en viktig funktion
            i ett modernt samhälle dels för att jämna ut kostnaderna för sjukdom,
            dels för att underlätta för att få jobb för dem med svag ställning
            på arbetsmarknaden. Risken finns att man bryter sönder sjukförsäkringen
            och att människor som har en svag ställning på arbetsmarknaden
            får ytterligare problem med att komma in om kostnaderna för anställdas
            ohälsa flyttas över på arbetsgivarna.
          </note>
          <note>
            Både offentliga och privata arbetsgivare avvisar det förslag
            som lär komma på måndag, men också fackliga organisationer och
            handikapporganisationer. Vi kommer väl att få fler tillfällen
            att diskutera det. Det allvarligaste i det, tycker vi, är inte
            bara de onödiga pålagorna på arbetsgivare utan också att det blir
            svårare för människor med funktionshinder eller kroniska sjukdomar
            att komma in på arbetsmarknaden eller att byta jobb.
          </note>
          <note>
            Det är nu sju år sedan Folkpartiet för första gången föreslog
            att riksdagens samtliga partier skulle sätta sig ned för att diskutera
            en bred socialförsäkringsreform. Efter år av avvisande, alternativt
            total tystnad, gav statsministern en öppning för ett år sedan
            i en frågestund här i kammaren. Trots detta tämligen positiva
            uttalande har regeringen först nu tillsatt en utredning, eller
            rättare sagt en utredare, en enpersonsutredning och därpå följande
            remissarbete som totalt ska pågå i två år. Den 1 november 2006
            kan det bli möjligt med en parlamentarisk grupp. Med denna takt
            i regeringens reformarbete kan den kommande parlamentariska arbetsgruppen
            kanske ha sitt första sammanträde sommaren 2007, lagom till 10-årsminnet
            av början till den dramatiska uppgången av sjukskrivningarna.
          </note>
          <note>
            I detta anförande instämde Mia Franzén och Gabriel Romanus (båda
            fp).
          </note>
          <note type="speaker">
            Anf. 345 ANNE MARIE BRODÉN (m):
          </note>
          <note>
            Fru talman! Ärade kolleger! Det är en intressant diskussion och
            debatt om sjukvården. Jag kan instämma i vad många andra har konstaterat,
            att intresset från vår minister inte är så stort. Hon har inte
            möjlighet att vara här. Vi saknar också fler kolleger från socialutskottet,
            och jag beklagar det verkligen.
          </note>
          <note>
            Jag tänkte ändå ta tillfället i akt och prata om en av de stora
            valfrågorna, som jag ser det, och det är hälso- och sjukvården,
            inte minst på grund av en uppenbar frånvaro av kloka strategier
            från regeringen för hälso- och sjukvårdens utveckling. Det skapar
            ett stort behov av förändring och förnyelse som det vilar på oss
            att åstadkomma. Vi har en viktig uppgift i den borgerliga alliansen
            att förändra detta tillstånd. Vår uppgift är att se sjukvården
            som den tillväxtbransch den är och förhindra de stopp och förbud
            som mest präglar debatten i dag.
          </note>
          <note>
            Jag och mina moderata kolleger gjorde ett studiebesök i England,
            vilket var mycket intressant. Tony Blair har gjort hälso- och
            sjukvården till en prioriterad fråga. Det framkom vid Labours
            kongress i Brighton för några veckor sedan där sjukvårdsministern
            och Capio hade ett gemensamt seminarium om hur privata vårdgivare
            kan bidra till en bättre sjukvård. Det är en diger katalog av
            alla seminarier, och detta var ett av de första.
          </note>
          <note>
            Blair har insett att det snabbt måste ske konkreta och tydliga
            förbättringar inom det brittiska sjukvårdssystemet som gör skillnad
            för medborgarna. Han säger: Value for money . Det är ett begrepp
            som används i den engelska sjukvårdsdiskussionen. Vilken valuta
            för pengarna får den enskilda medborgaren? Den frågan ställer
            ansvariga politiker i Labour.
          </note>
          <note>
            Hur ofta hör man den frågan tas upp i den svenska debatten? I
            stället vet vi att det fortsätter på samma sätt med underskott
            som följd. Västra Götaland har till exempel överskattat intäktssidan
            med 900 miljoner kronor, och man säger att den fortsatt höga arbetslösheten
            kommer att ge lägre skatteintäkter. När vi går vidare i landet
            ser vi att i Region Skåne har man överskattat sin intäktssida
            med 500 miljoner, och det samlade underskottet pekar på 650 miljoner
            kronor.
          </note>
          <note>
            Börjar vi sedan titta på de olika landstingens kostnader per
            producerat DRG-poäng kan vi konstatera att bland annat Halland
            och Jönköping har kostnader på knappt 32 000 kr. Men i Västerbotten
            och Västmanland till exempel kostar det 45 000 kr. Vill man från
            ansvarigt håll över huvud taget ändra på detta?
          </note>
          <note>
            Det behövs kostnadseffektiva och innovativa alternativ som utmanar
            det offentliga landstingsmonopolet för att ge valuta för pengarna.
            S:t Göran, Lundby och Simrishamn har verkligen bidragit till detta.
          </note>
          <note>
            Det behövs också en ökad effektivitet och produktivitet i sjukvården.
            Det visar både de orimligt stora skillnaderna mellan olika landstings
            kostnader och de växande köerna.
          </note>
          <note>
            Den engelska regeringen använder både offentliga och privata
            aktörer därför att man har insett att köerna och den bristande
            produktiviteten är politiskt ohållbara. De privata vårdgivarna
            styrs via avtal som förhandlas fram med den engelska regeringen.
          </note>
          <note>
            Att det behövs liknande förändringar med olika ägarformer och
            driftsformer för den svenska sjukvården är många överens om, inte
            minst tunga remissinstanser, samtliga vårdfack, Svenskt Näringsliv,
            Konkurrensverket och Socialstyrelsen som alla har avslagit stopplagen
            denna lag som nu ska drivas igenom till varje pris. Är då makten
            viktigare än allt annat?
          </note>
          <note>
            En annan viktig sak i England är patientens rättigheter som i
            alla sammanhang lyfts fram i olika avtal mellan finansiärer och
            vårdproducenter i England. Ett exempel är de 26 kvalitetskriterier
            som är inkluderade i vårdavtalen, till exempel max sex veckors
            väntetid. Dessa kvalitetskriterier bidrar till en transparens
            och är lätta att genomföra. På sikt kommer samma krav att ställas
            på de offentliga vårdgivarnas verksamheter som ett led i en effektivisering
            av den offentliga sjukvården.
          </note>
          <note>
            Kvalitetskriterierna syftar till att öka patienternas makt över
            sin situation, så kallad empowerment . Det innebär att patienten
            får mer att säga till om. Patientens tillfredsställelse med vården
            och bemötandet kommer kontinuerligt att utvärderas.
          </note>
          <note>
            Hälsa är en mänsklig rättighet enligt FN:s förklaring om de mänskliga
            rättigheterna. Det betyder att patienten måste vara i fokus och
            ha ett inflytande i sjukvården och också kunna besluta om åtgärder
            som påverkar den egna hälsan. Men i Sverige ser vi nu hur framtiden
            leder tillbaks till 70-talets planekonomi och centralstyrning.
            Kostnadskontroll genom begränsningar och så kallade prioriteringar,
            remisstvång, begränsning av valfrihet och en vård som inte ger
            några garantier om att få vård i tid.
          </note>
          <note>
            Vi moderater kommer att fortsätta arbeta för en stärkt patientmakt
            samt naturligtvis välkomna alla som vill bidra till att förnya
            och utveckla vården. Vi tar vårt ansvar för människors hälsa,
            bland annat genom att tillföra 3,5 miljarder till en tydlig vårdgaranti
            som gäller för alla oavsett inkomst.
          </note>
          <note>
            Vad gör regeringen? Kommer Ylva Johansson att genomdriva stopplagen
            i samarbete med Vänstern eller kommer ministern att lyssna och
            lära av sin kollega i England?
          </note>
          <note type="speaker">
            Anf. 346 MONA JÖNSSON (mp) replik:
          </note>
          <note>
            Fru talman! Jag råkade tillsammans med några kolleger här i riksdagen
            vara på språkresa i England i augusti och bodde hemma hos en familj
            i England, i Bath närmare bestämt. Den bild som Anne Marie Brodén
            ger av den engelska sjukvården känner jag inte alls igen. Man
            kan ju få en sådan bild via seminarier och annat. Men träffade
            Anne Marie Brodén så att säga vanligt folk ute på gatan som berättade
            hur sjukvården i England fungerar?
          </note>
          <note type="speaker">
            Anf. 347 ANNE MARIE BRODÉN (m) replik:
          </note>
          <note>
            Fru talman! Jag var också i England på en språkresa och träffade
            också vanliga människor som väntade i köer. Tony Blair gör de
            här stora satsningarna just därför att han inser att det är omöjligt
            att ha sådana väntetider. Min poäng är att peka på att det han
            och Labour gör behöver göras också här i Sverige.
          </note>
          <note>
            Jag träffade människor och pratade med dem.
          </note>
          <note>
            Skillnaden är dock att om du inte får vård på ett offentligt
            sjukhus i England i dag får du gå till ett privat, och man släpper
            in företagare därför att man ser att det ger ökad möjlighet för
            alla att komma till i vården.
          </note>
          <note>
            Det händer alltså mycket i England. Jag kan rekommendera dig
            att prata med kolleger, som jag har gjort, och inte bara delta
            i seminarier.
          </note>
          <note type="speaker">
            Anf. 348 MONA JÖNSSON (mp) replik:
          </note>
          <note>
            Fru talman! Den bild som jag fick var inte bara att man fick
            stå i kö och vänta utan att man helt enkelt fick en sämre vård.
            Man fick liksom ta skrapet, om jag nu ska uttrycka mig på det
            sättet. Då handlade det om människor som var utsatta. Det handlade
            inte om människor som kunde ta för sig, och det var dem som jag
            syftade på.
          </note>
          <note type="speaker">
            Anf. 349 ANNE MARIE BRODÉN (m) replik:
          </note>
          <note>
            Fru talman! Jag tror att Mona Jönsson har alldeles rätt. Jag
            tror att det finns problem i engelsk sjukvård. Vad jag pekar på
            är vad Tony Blair och Labour gör nu för att göra någonting åt
            det. Vad jag försöker säga är att han tänker på ett helt annat
            sätt. Han öppnar upp för fler att hjälpa till. Han vill ha bort
            köerna. Han inser att det är en oerhört viktig valfråga. Han pratar
            mycket om hälsa. I hans tal diskuterar han väldigt mycket hur
            man ska jobba förebyggande till exempel, och det är väl sådant
            som fortfarande saknas mycket i debatten i dag i Sverige.
          </note>
          <note type="speaker">
            Anf. 350 MIA FRANZÉN (fp):
          </note>
          <note>
            Fru talman och kära kolleger i riksdagen! Liksom det nybildade
            tvärpolitiska nätverk som jag tagit initiativ till kommer mitt
            anförande här i dag att handla om psykisk hälsa. När jag skickade
            ut min förfrågan om intresse för en sådan tvärpolitisk grupp här
            i riksdagen kunde jag inte ana att intresset skulle vara så stort.
            Det fick mig att känna sant psykiskt välbefinnande.
          </note>
          <note>
            Psykisk hälsa är en mycket viktig bas för framgång och tillväxt
            i både stort och smått, för stora som små. Ändå växer den psykiska
            ohälsan i hela den industrialiserade världen. Det kanske är dags
            att var och en tar sig tid att reflektera över det.
          </note>
          <note>
            Om man inte börjar ta psykisk hälsa på allvar kommer den psykiska
            ohälsan fortsätta att öka. Denna ökande ohälsa kostar samhället
            väldigt mycket pengar, och vi är urusla på att se varningssignalerna
            i tid. Lika urusla är vi på att rehabilitera dessa värdefulla
            människor som blir sjukskrivna i dag på grund av psykisk ohälsa.
          </note>
          <note>
            När den psykiska ohälsan tar sig konkreta och fysiska uttryck
            får vi också väldigt skrämmande statistik.
          </note>
          <note>
            1 500 personer dör varje år till följd av självmord. Det är mer
            än alla riksdagsplatser här inne när alla är närvarande gånger
            fyra och drygt det. Tänk er att vi ställer upp alla dessa stolar
            och föreställ er att minst hundra av stolarna är upptagna av unga
            människor som är yngre än 23 år.
          </note>
          <note>
            Var sjätte timme tar en person sitt liv. Samhällets kostnad för
            självmord är mer än 22 miljarder kronor per år. Men staten satsar
            2 miljoner på forskning om självmordsprevention. Och det finns
            ingen nollvision ens på tankestadiet för självskador och självmord.
            Ökad psykisk hälsa finns heller inte med som punkt i statens folkhälsomål.
          </note>
          <note>
            För att göra en väldigt tydlig jämförelse: Varje år dör 500 personer
            i trafiken. Trafikdöden kostar samhället 9 miljarder kronor per
            år. Staten satsar mer än 70 miljoner på forskning om trafiksäkerhet,
            och det finns en nollvision för trafikdöden.
          </note>
          <note>
            Dessutom lite kuriosa: I folkhälsomålen står det att man ska
            ha åtgärder mot spelmissbruk, men det står inte ett ord om självmordsprevention.
          </note>
          <note>
            Men att få höra om alla dem som har tagit sitt liv och mår dåligt:
            Ökar inte det den negativa stressen för oss riksdagsledamöter?
            Får inte det oss att må väldigt psykiskt dåligt? Nej, därför att
            det går att göra någonting. Det här är egentligen inte siffror
            som behöver flimra förbi. Alla kan göra något.
          </note>
          <note>
            Förutom att vi måste få en bättre avvägning mellan olika behovsområden
            i det förebyggande arbetet bör snarast införas också en nollvision
            för självskador och självmord, inte bara för trafikdödade. Om
            vi börjar aktivera oss för en sådan nollvision kommer psykisk
            hälsa att hamna på dagordningen på mångas bord, inte bara hos
            dem som redan har hamnat i kris. Då blir vi också tvungna att
            våga vara medmänniskor.
          </note>
          <note>
            Det är ju så att vi alla kan göra skillnad. Alla kan göra något.
            Arbetslivsminister Hans Karlsson sade vid ett föredrag om de friska
            småföretagen för ett år sedan ungefär att han var tveksam till
            om någon motsvarande aktivitet för ökad psykisk hälsa skulle kunna
            gå att genomföra i offentlig sektor, eftersom det är mycket svårare
            att ha direkt kontakt med varje anställd där och visa uppskattning
            och uppmuntra de anställda. Statsrådet Gunnar Lund menade att
            jag var teknikfientlig för att jag i en interpellationsdebatt
            efterlyste myndigheternas personliga service som valalternativ
            i telefonsvarardjungeln.
          </note>
          <note>
            Men det saknas ju inte medmänniskor i offentlig sektor och myndigheter.
            Vi värderar bara inte omtanke, de personliga mötena och uppskattning
            till sitt riktiga värde.
          </note>
          <note>
            Som medmänniska har vi mycket större genomslag än vi många gånger
            tror. Det lilla kan betyda så mycket. I stället för att förminska
            varandra ska vi stärka. I stället för att blunda ska vi se. I
            stället för att tiga ska vi samtala inte bara tala bort, utan
            samtala. Att visa uppskattning, respekt och omtanke borde vi kunna
            kosta på oss. Det spräcker ingen statsbudget, men det är värt
            hur mycket som helst. Det är också ett framgångskoncept för Sverige.
          </note>
          <note>
            Jag vill dessutom slänga ut två frågor i luften inför denna väldigt
            glesa skara: Varför skulle det vara svårare att vara medmänniska
            inom sjukvården än i ett litet företag? Varför uppvärderar vi
            inte emotionell kompetens som det livsnödvändiga komplement det
            är till IQ och teknik?
          </note>
          <note>
            I detta anförande instämde Gunnar Andrén och Linnéa Darell (båda
            fp).
          </note>
          <note type="speaker">
            Anf. 351 CONNY ÖHMAN (s):
          </note>
          <note>
            Herr talman! Världens första sjukhussängsockupation inträffade
            i England. Den inträffade när Margaret Thatcher var premiärminister
            i England. En patient gick in och lade sig i en för tillfället
            tom säng och sade: Jag lämnar inte sängen förrän ni har opererat
            mig.
          </note>
          <note>
            När Anne Marie Brodén pratar om den nuvarande engelska diskussionen
            om sjukvård gäller det det man i England kallar treatment centre
            . Såvitt jag förstår finns det ingenting som hindrar ett svenskt
            landsting att teckna den typ av avtal som Tony Blair nu vill uppmuntra
            till att man tecknar med så kallade treatment centres i England.
            Ett svenskt landsting kan upphandla ett visst antal starroperationer
            hos vem man vill i Sverige, och såvitt mig bekant är det ingen
            som diskuterar att reglera det på något annat sätt.
          </note>
          <note>
            Herr talman! Vid alla internationella jämförelser konstaterar
            man att folkhälsan i Sverige ligger i världstopp. Vi har den lägsta
            spädbarnsdödligheten i världen. Vi har en mycket hög medellivslängd.
            Detta är resultatet av ett mångårigt folkhälsoarbete, arbete inom
            trafiken och på arbetsplatserna och ett minskat tobaksbruk, men
            också resultatet av en kvalitativt bra sjukvård.
          </note>
          <note>
            Men mycket kan förbättras. Det finns oroande tecken: utvecklingen
            av alkoholkonsumtionen, framför allt hos unga, narkotikasituationen
            och att alltfler är överviktiga. Riksdagen har fastlagt mål för
            folkhälsopolitiken. Det krävs nu ett engagemang, både från samhällets
            institutioner, från ideella organisationer och från oss, var och
            en, för att vi nu ska kunna göra något långsiktigt bra av folkhälsan.
            Men självfallet måste sjukvården också hjälpa till för att vi
            ska förbättra människors livskvalitet.
          </note>
          <note>
            Det enskilda område inom sjukvården där kanske de allra främsta
            framstegen har skett under senare tid är inom hjärtsjukvården.
            Jag hörde för ett tag sedan en svensk läkare sammanfatta utvecklingen
            på det här sättet: Den som i dag överlever ett hjärtproblem de
            är många fler än för tio femton år sedan blir i dag så pass gammal
            att han hinner få en cancer. Överlevnadsprocenten för dem som
            får cancer har ökat mycket dramatiskt. Den här individen kan alltså
            överleva även sin cancersjukdom och kan bli så pass gammal att
            han riskerar att bli senildement.
          </note>
          <note>
            Det här är de utmaningar som svensk sjukvård ställs inför och
            det panorama vi har att diskutera utvecklingen utifrån. Det är
            det som ger utmaningarna för framtiden, och det är kanske dem
            jag tycker att vi skulle diskutera i första hand. Samtidigt kan
            man konstatera att medborgarnas förväntningar på sjukvården aldrig
            har varit så höga som i dag. Man har till och med förväntningar
            på sådana insatser från sjukvården som medicinen enligt min uppfattning
            aldrig kommer att kunna klara av, hur mycket forskning som än
            bedrivs.
          </note>
          <note>
            För att klara det här krävs en stabil ekonomisk utveckling. Ingenting
            är så dramatiskt för en sjukvårdshuvudman som om skatteunderlaget
            sviktar. En bra ekonomisk politik med tillväxt är grunden för
            att klara detta, men även att vi diskuterar hur stor andel av
            vår samlade kaka, bruttonationalprodukten, som sjukvården får
            ta. Vi har haft en utveckling några år bakom oss nu där successivt
            den här andelen har ökat något i dag lär siffran vara 9,2 %. Men
            min bestämda uppfattning är att det kommer att krävas en ytterligare
            utökning av den här andelen för att klara alla de utmaningar som
            finns.
          </note>
          <note>
            Många vårdhuvudmän anpassar i dag sin vårdstruktur och sitt utbud
            efter den förändrade situationen och den nya demografiska situationen:
            en robust primärvård inklusive hemsjukvård, en närsjukvård som
            är tillgänglig för dem där saker och ting kan svikta, en effektiv
            vård med kortare väntetid för så kallad elektiva eller planerade
            vårdinsatser och en högspecialiserad vård med akutvård inklusive
            ambulanssjukvård av hög kvalitet för dem som behöver den typen
            av insatser. Många landsting arbetar i dag för att försöka åstadkomma
            en sådan här vårdstruktur, och det tycker jag är glädjande. Samtidigt
            kan vi konstatera att ett sådant här arbete ger upphov till många
            lokala opinioner, ibland med rätta och ibland kanske därför att
            man inte har förklarat vilka vinster som faktiskt finns med att
            ha en sådan här strukturerad vård.
          </note>
          <note>
            Det finns enligt min uppfattning ett område inom vården som är
            det stora sorgebarnet. Det är psykiatrin. Det smärtar att många
            med psykiatriska problem inte får ett optimalt stöd, och här behövs
            definitivt nya insatser på många plan, inte minst vad gäller samverkan
            mellan landsting och kommuner. Man plussar också på budgetmedel
            i regeringens förslag till budget, och för mig känns det nästan
            som att av alla budgetposter och budgetförstärkningar är det här
            den mest efterlängtade budgetförstärkningen av alla.
          </note>
          <note>
            Svensk sjukvård lider inte brist på statistik. Vi har uppgift
            om väldigt många saker i sjukvården. Men på åtminstone ett område
            är det ändå så att det inte finns någon fortlöpande redovisning,
            och det gäller hur många nya behandlingsmetoder, nya läkemedel
            och nya diagnostiska redskap som introduceras varje år i svensk
            sjukvård, de som står för den genuina utvecklingen och framstegen
            inom sjukvården, alla de nya behandlingsmetoder som hela tiden
            fortlöpande introduceras i vården som ett resultat av medicinsk
            forskning och ett resultat av utbildning av personalgrupper i
            de nya behandlingsmetoderna. Om man skulle göra en sådan samlad
            redovisning skulle den definitivt visa vilken dynamisk utveckling
            vi har inom svensk sjukvård och vilka framsteg som varje år nås
            inom svensk sjukvård. Det här kommer självfallet patienterna till
            del, och det här är också en bild av svensk sjukvård jämfört med
            den bild som finns i våra massmedier.
          </note>
          <note type="speaker">
            Anf. 352 ULRIK LINDGREN (kd) replik:
          </note>
          <note>
            Herr talman! Tack för att åtminstone en socialdemokrat tycker
            att det är mödan värt att delta i hälso- och sjukvårdsdebatten.
          </note>
          <note>
            Conny Öhman var inne på psykiatrin, och det tycker jag var bra.
            Psykiatrisamordnaren Anders Milton har pekat på en rad angelägna
            åtgärder för att psykiatrin ska rustas för vårdbehoven. Efter
            tio år med Socialdemokraterna är listan lång, Conny Öhman. Det
            är brist på vårdplatser, brist på öppenvård, för dålig tillgänglighet,
            det fordras en hel del kompetenshöjning och det handlar om daglig
            sysselsättning och arbete för de psykiskt funktionshindrade. Och
            framför allt har vi år efter år hört om det ena larmet efter det
            andra och om köerna till barn- och ungdomspsykiatrin på sex månader
            till två år. Och även beträffande akutbehoven kan det vara kö
            till barn- och ungdomspsykiatrin.
          </note>
          <note>
            Psykiatrisamordnaren Anders Milton anser att 2 miljarder behövs
            för de mest akuta behoven. Frågan är naturligtvis: Varför väljer
            Socialdemokraterna att inte prioritera en satsning på psykiatrin
            nu när den så väl behövs, även enligt Conny Öhman, utan bara anslår
            ungefär en fjärdedel av de medel som Anders Milton tycker är nödvändiga?
          </note>
          <note type="speaker">
            Anf. 353 CONNY ÖHMAN (s) replik:
          </note>
          <note>
            Herr talman! Jag är den förste att erkänna att det skulle behövas
            ytterligare pengar till psykiatrin. Nu tror jag dock att det förhåller
            sig på det sättet att man måste klara ut med ansvariga huvudmän,
            både kommuner och landsting, på vilket sätt man effektivast ska
            använda dessa pengar innan man diskuterar ytterligare åtgärder.
            Jag tycker nämligen att 500 miljoner kronor är en bra startsumma.
            Men för att få upp nivån på psykiatrin till en godtagbar och bra
            nivå kommer det att krävas ett arbete över flera år. Och jag ser
            fram emot en ytterligare resursförstärkning till psykiatrin utöver
            det som finns redovisat i höstens budget.
          </note>
          <note type="speaker">
            Anf. 354 ULRIK LINDGREN (kd) replik:
          </note>
          <note>
            Herr talman! Kristdemokraterna anslår 925 miljoner mer än Socialdemokraternas
            700 miljoner kronor. Och vi har insett det som Anders Milton säger,
            nämligen att det fordras en varaktig höjning av anslagen till
            psykiatrin och förbättring av åtagandet. Men Socialdemokraterna
            väljer att inte svara upp mot det utan börjar tala om kommuner
            och landsting. Och de fordras också. Men Anders Milton talar om
            att 2 miljarder är vad som krävs för de mest akuta behoven. Därutöver
            behövs naturligtvis också kommuner och landsting. Frågan återstår:
            Varför sker inte denna prioritering?
          </note>
          <note type="speaker">
            Anf. 355 CONNY ÖHMAN (s) replik:
          </note>
          <note>
            Herr talman! Jag vill påminna Ulrik Lindgren om att det sker
            en generell förstärkning av stödet till både kommuner och landsting
            med ett antal miljarder i den här budgeten. Och jag utgår från
            att både kommuner och landsting själva också identifierar psykiatrin
            och omsorgerna för de psykiskt sjuka som ett nyckelområde att
            faktiskt prioritera.
          </note>
          <note>
            Vi har sagt detta i riksdagen tidigare inom ramen för den nationella
            handlingsplanen för hälso- och sjukvården när vi hanterade den
            för ett par år sedan. Och jag är övertygad om att kommuner och
            landsting kommer att inse att de bör använda en del av den generella
            budgetförstärkningen på flera miljarder till detta område för
            att ytterligare plussa på de 500 miljoner som regeringen direkt
            anvisar.
          </note>
          <note type="speaker">
            Anf. 356 LINNÉA DARELL (fp) replik:
          </note>
          <note>
            Herr talman! Conny Öhman sade inledningsvis att många har förväntningar
            på sjukvården. Och tyvärr kan vi i dag konstatera att många blir
            besvikna, men kanske inte på själva vården. Jag kan nämligen instämma
            i att när man väl har kommit in erbjuds man väldigt bra vård på
            de allra flesta ställen. Men det handlar om att just komma in
            i sjukvården. Det finns köer, och det finns proppar på olika sätt.
            Detta avspeglar sig bland annat i onödigt långa sjukskrivningar.
          </note>
          <note>
            Vi har från Folkpartiet och Centern föreslagit att den finansiella
            samverkan också skulle kunna gälla bara två parter i stället för
            nuvarande fyra, alltså att sjukvården och försäkringskassan ska
            kunna samverka, för att möjliggöra kortare köer.
          </note>
          <note>
            Min fråga till Conny Öhman är: Om tillgängligheten är viktig
            för Socialdemokraterna, varför stöder ni då inte detta förslag?
          </note>
          <note type="speaker">
            Anf. 357 CONNY ÖHMAN (s) replik:
          </note>
          <note>
            Herr talman! Eftersom jag är ordförande i den försäkringskassa
            i det län där både Linnéa Darell och jag bor kan jag tala om för
            henne att vi hos oss har ett avtal mellan försäkringskassan i
            Östergötland och landstinget i Östergötland som reglerar vår samverkan.
            Så kan man göra i många andra län.
          </note>
          <note>
            Jag talade i mitt huvudanförande faktiskt om att utvecklingen
            mer och mer blir sådan att man har förväntningar av ett sådant
            slag på sjukvården som medicinen aldrig kommer att kunna hjälpa
            till med. Man tror att sjukvården ska kunna lösa ett antal problem
            som i grunden inte är medicinska. Men det är till sjukvården som
            man vänder sig med dessa problem. Och där har vi ett samhällsproblem
            som inte sjukvården kan lösa men som vi måste diskutera hur vi
            ska lösa på ett alternativt sätt.
          </note>
          <note type="speaker">
            Anf. 358 LINNÉA DARELL (fp) replik:
          </note>
          <note>
            Herr talman! Det är bra att vi har varit framsynta i Östergötland
            och kunnat ordna dessa avtal. Nu ser det inte ut så överallt.
            Trots att dessa avtal finns har man ändå väntetider där också
            som förlänger sjukskrivningarna. Jag tror att vi gör lite olika
            tolkningar av detta med förväntningar på sjukvården. Det är säkert
            som Conny Öhman säger, men förväntningarna finns naturligtvis.
            Betalar människor skatt, och vi betalar mycket skatt i Sverige,
            undrar de när de behöver vård varför de ska gå sjukskrivna när
            de ganska snart skulle kunna få hjälp med sina besvär.
          </note>
          <note type="speaker">
            Anf. 359 CONNY ÖHMAN (s) replik:
          </note>
          <note>
            Herr talman! Jag ska ge Linnéa Darell rätt i ett avseende, nämligen
            att det finns ett problem när det gäller samverkan mellan försäkringskassor
            och sjukvård, och det gäller kvaliteten på läkarintygen. Det är
            tyvärr så att alltför många läkarintyg är ofullständigt ifyllda
            och att de inte innehåller all den information som de bör innehålla.
            Och där har vi en utbildningsuppgift att faktiskt tala om för
            läkare vilka krav som man ställer på dem när det gäller att skriva
            dessa intyg. Där fallerar det tyvärr alltför ofta. Det har jag
            egen erfarenhet av från min egen försäkringskassa.
          </note>
          <note type="speaker">
            Anf. 360 KENNETH JOHANSSON (c) replik:
          </note>
          <note>
            Herr talman! Jag har inte så mycket att invända mot i Conny Öhmans
            anförande. Det är mer slutsatser och förslag som jag saknar. Jag
            ska ge två exempel.
          </note>
          <note>
            Först och främst måste vi hitta en långsiktig lösning på finansieringen.
            Jag instämmer i det. Vi har inget att invända mot förslagen till
            förstärkningar i budgetpropositionen. Vi tycker att det är ett
            i stort sett bra förslag. Men jag saknar grunddiskussionen om
            att det behövs tillväxt som ger jobb, som ger skatteintäkter,
            som ger medel till välfärd. Jag saknar resonemang om att vi behöver
            långsiktiga spelregler för kommuner och landsting. Jag saknar
            resonemang om att statliga pekpinnar är det som man allra minst
            behöver om man ska kunna fullgöra sina uppgifter på ett bra sätt.
          </note>
          <note>
            Conny Öhman säger att vi har en folkhälsa i världstopp. Ja, det
            har vi. Det krävs ett engagemang ja. Men det är stopp där. Var
            är åtgärderna? Jag tror att vi måste hjälpas åt att hitta dem.
          </note>
          <note type="speaker">
            Anf. 361 CONNY ÖHMAN (s) replik:
          </note>
          <note>
            Herr talman! Kenneth Johansson, jag talade om tillväxtens och
            skatteunderlagets betydelse för att kunna bedriva en bra vård.
            Jag är den förste som instämmer i att ekonomisk tillväxt, tillväxt
            av skatteunderlaget, är den kanske allra viktigaste faktorn för
            att vi långsiktigt ska kunna bedriva en bra hälso- och sjukvård
            och äldreomsorg och göra handikappinsatser eller vad som helst
            i det här landet. Det är grundläggande. Det är A och O för att
            kunna utveckla den här sektorn. Om vi inte har en grundläggande
            finansiering blir väldigt många av de åtgärder som vi talar om
            verkligen ett slag i luften.
          </note>
          <note>
            Det finns flera av oss som kanske har erfarenhet av att se hur
            välfärdssamhället utvecklats under en period med negativ tillväxt.
            Om Kenneth Johansson drar sig till minnes har vi haft sådana perioder
            i det här landet.
          </note>
          <note type="speaker">
            Anf. 362 KENNETH JOHANSSON (c) replik:
          </note>
          <note>
            Herr talman! Vi har haft sådana perioder, och vi ska se till
            att vi inte får det igen. Därför behövs det ett företagsammare
            samhälle med åtgärder för ett bättre näringslivsklimat.
          </note>
          <note>
            När det gäller folkhälsan tror jag att det inte längre räcker
            att ordna upptakter och konferenser. Vi måste ha verkstad, vi
            måste ha åtgärder. Det finns en lång rad områden där olika insatser
            krävs, och det är på den nationella nivån, men framför allt på
            den lokala och regionala nivån, som aktiviteterna måste komma.
          </note>
          <note type="speaker">
            Anf. 363 CONNY ÖHMAN (s) replik:
          </note>
          <note>
            Herr talman! Kenneth Johansson, vi har i år en tillväxt på 3,53,8
            %. Prognoserna varierar lite grann. Det är en bra tillväxt. Den
            ger möjlighet att förstärka insatserna på välfärdssamhället och
            till vårdområdet. Om vi uthålligt skulle kunna ligga kvar på den
            tillväxtnivån skulle det gagna hälso- och sjukvården oerhört mycket.
            Det är jag övertygad om.
          </note>
          <note type="speaker">
            Anf. 364 ANNE MARIE BRODÉN (m) replik:
          </note>
          <note>
            Herr talman! Först vill jag rätta Conny Öhman lite grann vad
            gäller England. Det är så att man har varit i Sverige och tittat
            på S:t Göran och konstaterat att där finns så mycket av nytänkande
            att man ger uppdraget att bygga åtta nya sjukhus i England som
            liknar S:t Göran, just för att komma till rätta med de långa väntetider
            som finns i England. Labour har alltså tänkt på ett annat sätt.
          </note>
          <note>
            Jag tänkte ställa två frågor och börjar med den som handlar om
            kostnaden per DRG: Tycker Conny Öhman att det är rimligt att det
            skiljer så mycket mellan olika landsting i Sverige, eller kan
            det göras mer?
          </note>
          <note>
            I Östergötland har man en kostnad på ungefär 39 000 kr och i
            Halland på 32 000 kr. Är det rimligt, eller tänker regeringen
            och Conny Öhman försöka ändra på detta?
          </note>
          <note type="speaker">
            Anf. 365 CONNY ÖHMAN (s) replik:
          </note>
          <note>
            Herr talman! I senaste numret av den nya tidningen Dagens Samhälle
            finns det en redovisning av hur vårdkostnaderna utslagna per individ
            ser ut i de svenska landstingen. Kostnaden är lägst i Östergötland,
            högst i Norrbotten och näst högst i Stockholm enligt den här redovisningen.
          </note>
          <note>
            Geografiska skäl och befolkningens sammansättning fler äldre
            eller en större andel yngre förklarar en viss del av skillnaden.
            Men jag kan gärna säga att skillnaden mellan kostnaden per individ
            i det dyraste landstinget och i det billigaste landstinget är,
            vid en snabb överblick, stor. Den borde kunna bli mindre.
          </note>
          <note>
            Den dramatiska siffran här är faktiskt den för Stockholm, som
            trots en väldigt ung befolkning ligger så oerhört högt när det
            gäller kostnaden per invånare. Men det har ju det känner vi till
            delvis historiska skäl.
          </note>
          <note type="speaker">
            Anf. 366 ANNE MARIE BRODÉN (m) replik:
          </note>
          <note>
            Herr talman! Jag vet inte om Conny Öhman väljer att missförstå
            mig. Vad jag talar om är kostnaden per producerad DRG-poäng, och
            det är någonting helt annat.
          </note>
          <note>
            Min fråga återstår: Är det rimligt att Östergötland ägnar sig
            åt ett prioriteringsarbete som mer och mer liknar ett ransoneringsarbete
            och inte i stället försöker titta på effektivisering och kostnadskontroll
            på annat sätt utan att det drabbar patienterna?
          </note>
          <note>
            Delar Conny Öhman uppfattningen att prioriteringsarbetet i Östergötland
            är rätt, eller börjar Conny Öhman mer och mer lyssna på Mikael
            Sjöberg?
          </note>
          <note type="speaker">
            Anf. 367 CONNY ÖHMAN (s) replik:
          </note>
          <note>
            Herr talman! DRG är bara en liten del av sjukvården. Sjukvården
            omfattar så oerhört mycket mer som det inte går att sätta DRG-poäng
            på, Anne Marie Brodén!
          </note>
          <note>
            Enligt den redovisning som jag hänvisar till och som finns i
            veckans nummer av Dagens Samhälle är kostnaden i Östergötland
            1 337 kr lägre än genomsnittet i Sverige. Stockholms kostnad per
            invånare ligger 1 391 kr över genomsnittet i Sverige. Det skiljer
            alltså kanske mer än 3 000 kr för sjukvårdskostnaden totalt sett,
            oavsett DRG-poäng eller vad det nu är, i kostnad mellan det dyraste
            och det billigaste landstinget i Sverige. Den skillnaden borde
            kunna bli något mindre.
          </note>
          <note type="speaker">
            Anf. 368 GUNNAR ANDRÉN (fp) replik:
          </note>
          <note>
            Herr talman! För ungefär ett år sedan traskade Conny Öhmans,
            Ulla Hoffmanns och Mona Jönssons partivänner upp till statsrådet
            Lövdén. De ville ändra i utjämningssystemet för Stockholms län
            från nuvarande matrismodell som infördes efter valet 1998 till
            ett annat system där är det lite oklart.
          </note>
          <note>
            Eftersom detta har kostat Stockholms invånare ungefär 1 000 kr
            per invånare vi hörde ju nyss hur stora skillnaderna är är min
            fråga till det erfarna landstingsrådet Öhman: Stöder Conny Öhman
            att nuvarande utjämningssystem behöver ändras?
          </note>
          <note type="speaker">
            Anf. 369 CONNY ÖHMAN (s) replik:
          </note>
          <note>
            Herr talman! I och för sig är det en fråga som tarvar mer än
            en minut för ett svar. Jag väljer att säga så här: I grunden måste
            det här landet ha ett utjämningssystem. Det är så oerhört stor
            skillnad i betalningskraften i skatteunderlaget i vårt land att
            det, om man inte vill ha ett utjämningssystem, är detsamma som
            att säga att vi inte vill ha en rättvis vård i det här landet.
          </note>
          <note>
            Det utjämningssystem vi har ger ändå en grund för att alla kommuner
            och landsting i vårt land har möjligheter att ge ungefär likvärdig
            vård. Sedan har man olika kostnader för att ge denna vård. Där
            finns det, som jag ser saken, mer att göra.
          </note>
          <note type="speaker">
            Anf. 370 GUNNAR ANDRÉN (fp) replik:
          </note>
          <note>
            Herr talman! Det där var absolut inget svar på den fråga som
            jag ställde utan det var ett helt annat svar, som jag gärna instämmer
            i. Det är klart att vi ska ha ett utjämningssystem.
          </note>
          <note>
            Men min fråga var: Stöder det erfarna landstingsrådet Öhman det
            nuvarande matrissystemet? Conny Öhman vet vad det i sak handlar
            om. Detta lämpar sig inte för gator och torg det inser också jag
            men min mycket konkreta fråga är om ni stöder era egna partivänner
            som tycker att det här systemet är orättvist.
          </note>
          <note type="speaker">
            Anf. 371 CONNY ÖHMAN (s) replik:
          </note>
          <note>
            Herr talman! Min egen uppfattning är att basen i det system som
            vi för närvarande har är den grund som man måste ha. Sedan kan
            man alltid diskutera vägningen av olika faktorer i det systemet.
          </note>
          <note type="speaker">
            Anf. 372 GÖRAN LENNMARKER (m):
          </note>
          <note>
            Herr talman! Jag tänkte göra några reflexioner som jag tror kan
            vara viktiga inför det fortsatta arbetet med reformeringen av
            svensk hälso- och sjukvård.
          </note>
          <note>
            Vad jag tycker är en oerhört central reflexion är frågan om att
            sjukvården inte är ett problem utan en möjlighet. Internationellt
            sett kan man säga att sjukvård är en av de viktigaste satsningarna
            vi kan göra. Samhällsekonomiskt är en god sjukvård mycket bra.
            Den dyra sjukvården är den uteblivna sjukvården. Det är den som
            kostar pengar.
          </note>
          <note>
            Det märks naturligtvis dramatiskt i ett u-land, men det gäller
            nog även i utvecklade i-länder. Därmed ser man att köer har ett
            mycket högt pris. Köer är helt enkelt korkat, även ekonomiskt
            naturligtvis förutom att köer rent mänskligt är negativa.
          </note>
          <note>
            I Europa har vi också erfarenheter, och de formar mycket av det
            tänkande som finns på vår kontinent. Dels finns den östeuropeiska
            erfarenheten med ett kollektivt synsätt vård tilldelas och blir
            då tilldelad en mycket liten elit. Dels finns det mer västeuropeiska
            synsättet, att rätten till vård är en rätt som den enskilde har.
            Här har EU en viktig roll. Det är intressant att se det synsätt
            som finns inom EU, nämligen att patienten har rätt att söka vård.
            Gränserna blir därmed inte instängande. Allt det här med att ha
            upptagningsområden försvinner. Det är patientens rätt som är det
            centrala.
          </note>
          <note>
            Har man då råd att ge en god sjukvård? Ja, erfarenheten pekar
            på att i en utvecklad marknadsekonomi kan man ge den sjukvård
            som behövs. Man kan alltid diskutera proportioner av BNP. Vi kan
            väl säga att genomsnittet i den utvecklade världen ligger något
            högre än i Sverige procentuellt sett och kanske betydligt högre
            sett i pengar eftersom BNP per capita är högre.
          </note>
          <note>
            Det finns egentligen ingen resursbrist i den meningen att vi
            skulle kunna säga att en modern, utvecklad marknadsekonomi inte
            har de resurser som behövs för att ge sjukvård till den som behöver
            sådan på samma sätt som vi kan säga att vi inte har brist på resurser
            vad gäller mat, bostad eller kläder.
          </note>
          <note>
            Således är det egentligen organisationsfrågorna som är det centrala,
            inte resursfrågorna. Det är ganska intressant att se att väldigt
            mycket av hälso- och sjukvårdsdebatten i alla länder, alltså inte
            bara i Sverige, ofta är sådant som handlar om resursbrist och
            om man ska ransonera resursbrist.
          </note>
          <note>
            Man kan säga att Sverige, utifrån sett, har väldigt höga ohälsotal.
            Då kan man diskutera om det har med sjukvård eller sjukvårdssystem
            att göra. Handlar det om dold arbetslöshet, en dålig arbetsmarknad
            eller en dålig sjukvård? Det kan man diskutera mycket.
          </note>
          <note>
            Likväl finns det nog ett samband mellan höga ohälsotal och sjukvårdens
            funktionssätt kanske inte så mycket den högspecialiserade vården
            och det vi mäter men, som en del varit inne på, psykiatrin och
            svårigheterna att komma till särskilt för den som inte är så smart
            och som inte har så lätt att ta sig fram. Här har vi kanske betydande
            problem. Det är kanske större problem i svensk sjukvård än som
            framgår när man tittar på den här typen av effektivitetstal.
          </note>
          <note>
            I Sverige har vi en väldigt hög kostnad för ohälsa. Det beror
            ju på hur man mäter. Men jag skulle misstänka att vi har kostnaden
            på två sätt: dels vad det kostar, dels utebliven produktion en
            produktion som inte finns. Skulle man mäta det är nivån kanske
            25 eller en större andel av BNP. Vi har alltså en oerhört hög
            kostnad för ohälsan, också om man där inkluderar sjukvården. Vad
            som även utmärker Sverige är köer. Många har varit inne på det
            så det behöver jag inte gå igenom.
          </note>
          <note>
            Det som också väcker internationell uppmärksamhet är de höga
            patientavgifterna. När jag är utomlands ser jag ofta häpnadsväckande
            beskrivningar av Sverige, hur mycket en patient får betala för
            att komma till sjukvården. Så drar man den förunderliga slutsatsen
            att man både kan ha höga skatter och höga patientavgifter. Vi
            ransonerar ju delvis med de höga patientavgifterna i Sverige.
          </note>
          <note>
            Om vi ska se framöver tror jag att vi kommer att ha en stor reformperiod
            i svensk sjukvård. Jag tror att det är några saker som är centrala.
            Det ena är det som väldigt många var inne på, att man har garanterad
            vård. Då försvinner allt med gräddfil och behov att komplettera.
            Om man får vård behöver man naturligtvis inte gå i någon gräddfil.
            Då får man ju vård. Det andra är att ta till vara alla goda krafter.
            Inte minst kommer vi naturligtvis att få en ökad grad av internationalisering.
            Det kommer inte att bedrivas bara svensk vård i Sverige utan också
            internationell vård. Det har med kunskapsöverföring över gränser
            att göra. Den allra största delen av kunskaper i sjukvården kommer
            ju från andra länder, huvudsakligen USA. Det är så det kommer
            att vara.
          </note>
          <note>
            Så har vi finansieringsfrågan. Det tror jag är den centrala.
            Man måste ha ett bredare perspektiv, ett socialförsäkringsperspektiv.
            Det är inte sjukvård vi ska finansiera. Det är att bota ohälsa
            vi ska finansiera. Det har också en del varit inne på. Man måste
            i den meningen byta perspektiv och därmed också politikeruppgift.
            Politikerns uppgift är egentligen inte att organisera sjukvård
            utan att se till att patienten får vård. Politikerrollen ska flyttas
            till att bevaka patientens intressen, särskilt för de patienter
            som har svårt att ta till vara sitt eget intresse. Den svaga patienten
            är den som är den viktiga.
          </note>
          <note>
            I Ansvarskommittén där jag ingår kommer man nu att diskutera
            den svenska hälso- och sjukvården. Jag tror att det är ett viktigt
            tillfälle att i djupare mening fundera över den struktur vi ska
            ha.
          </note>
          <note type="speaker">
            Anf. 373 INGRID BURMAN (v):
          </note>
          <note>
            Herr talman! Den allmänpolitiska debatten tycker jag alltid är
            lika spännande. Det är så många områden som kommer upp. Nu har
            det varit en intensiv sjukvårdsdebatt här. Jag blev nästan lockad
            att byta inriktning på mitt anförande och delta i den, men det
            tänker jag inte göra. Jag anmälde mig till den här debatten för
            att tala om socialtjänsten och fattiga barn. Det tänker jag genomföra.
            Men sjukvårdsdebatten är viktig, och den har sin plats även här
            i den allmänpolitiska debatten. Jag blir personligen stimulerad
            av att andra än enbart socialutskottets ledamöter deltar. Det
            är ett område som är väl ägnat att diskutera och fundera mycket
            kring.
          </note>
          <note>
            Men, herr talman, jag tänkte tala om att vi har ett antal fattiga
            barn i det här samhället. Vi talar om 12,3 % av våra barn eller
            235 000 barn som lever i familjer med låg ekonomisk standard.
            Det är redovisningar från år 2002, de senaste som jag känner till.
            147 000 av barnen lever i familjer som fick ekonomiskt bistånd
            enligt socialtjänstlagen. Jag vill börja där, och jag vill sätta
            in det i den diskussion som jag ibland upplever pågår i samhället,
            där man talar om att vi ska sänka ersättningsnivåer, sänka saker
            och ting för att motivera de vuxna på något sätt. Jag menar att
            då har man ett vuxenperspektiv och inte ett barnperspektiv.
          </note>
          <note>
            Barnen lever i de här ekonomiskt utsatta miljöerna hela sin barndom.
            Häromdagen uttryckte en partiledare i partiledardebatten att ingen
            kunde göra om sin skolgång. Det är nog sant. Men inget barn kan
            heller göra om sin barndom. Därför är det viktigt att fundera
            på de här siffrorna och sätta dem i relation till andra system
            utifrån ett barnperspektiv.
          </note>
          <note>
            Jag har också tagit del av och vill lyfta att i botten av alla
            skyddsnät har vi en socialtjänstlag. Som lagstiftare i den här
            riksdagen har vi sagt att där ska barnperspektivet finnas med
            hela tiden. Det är det sista skyddsnätet som de här barnen möter.
          </note>
          <note>
            Om man tittar på hur socialtjänsten utför sin uppgift ser man
            att den brister när det gäller barnperspektivet. När det till
            exempel handlar om bedömning av ekonomiskt bistånd de 147 000
            barnen ser man i Socialstyrelsens rapport att de barnen inte synliggörs
            i akterna. De finns inte med. Man har inte i socialtjänsten lyft
            fram eller diskuterat de här barnens situation. Det tycker jag
            är allvarligt.
          </note>
          <note>
            Om jag sedan tittar på barn som lever med våld i familjen blir
            jag ännu mer rädd. Då läser jag Rädda Barnens rapport. Man genomförde
            2003 en studie av hur socialtjänsten agerade när barn blev vittne
            till våld i familjen. Rapporten från 2003 visar att när man undersökte
            fyra kommuner var det endast 20 av 72 barn som upplevt våld som
            kom till socialtjänstens kännedom. Man kände inte till det. I
            vart fall registrerade man det inte. Åtta av barnen hade själva
            utsatts för våld. De hade inte bara blivit vittne till det, utan
            de hade blivit utsatta för våld också. Men endast ett av de barnen
            kom till socialtjänstens kännedom. Förutom Rädda Barnens rapport
            har det i medierna vid några tillfällen uppmärksammats att anmälningar
            om barn som farit illa blivit liggande utan åtgärd, och det under
            mycket lång tid, hos socialtjänsten, det sista skyddsnätet.
          </note>
          <note>
            Vi står bakom en proposition som vi har antagit här i riksdagen
            som handlar om stärkt skydd för barn i utsatta situationer. Där
            föreslogs en rad åtgärder för att stärka barnens rättigheter och
            barnens synliggörande. Men med anledning av vad som har kommit
            fram i Rädda Barnens och Socialstyrelsens rapporter finns det
            all anledning att utvärdera vad som händer och återkomma till
            de här frågorna.
          </note>
          <note>
            Den tredje punkten i förhållande till socialtjänsten som jag
            vill hinna med att lyfta är vad som händer med barn när man vräker
            familjer. Det har också varit föremål för mediernas granskning.
            Länsstyrelsen i Västra Götaland har följt upp vad som händer vid
            vräkningar. Det är också 2002. Det finns inga nyare siffror. När
            man tittade på avhysningsprotokoll framgick det endast i undantagsfall
            om barn fanns med i bilden eller inte. När man tittade närmare
            på 21 fall där kvinnor vräkts visade det sig att det i 14 av dessa
            fall, det vill säga i 66 %, fanns barn med vid avhysningen, och
            socialtjänsten hade varit inblandad i bara tre av de fallen.
          </note>
          <note>
            Jag menar att det finns anledning som lagstiftare det är vi alla
            som sitter i det här rummet att ta en funderare på detta. Vi har
            antagit lagar, det står tydligt i socialtjänstlagen och vi har
            sagt att barnkonventionen och barnperspektivet ska in. Men när
            det gäller tillämpningen återstår mycket att göra.
          </note>
          <note type="speaker">
            Anf. 374 GABRIEL ROMANUS (fp):
          </note>
          <note>
            Herr talman! Det största allvarligaste hotet mot vår folkhälsa
            och sociala trygghet i dag är den kraftigt ökade alkoholkonsumtionen.
            Den har gått upp med 30 % i stället för att gå ned med 25 % som
            var målet för vår politik. Nu ser vi hur skadorna ökar, även om
            statistiken ibland släpar efter. Alkoholförgiftningarna ökar,
            våldet ökar, rattfylleriet ökar och sjukdomarna med alkohol som
            bidragande orsak ökar. De som drömmer om att alkoholkonsumtionen
            ska öka utan att skadorna ska öka det är framför allt de som är
            kommersiellt engagerade för att sälja alkohol måste också erkänna
            att detta är en dröm som inte har mycket med verkligheten att
            göra.
          </note>
          <note>
            Det finns många orsaker till detta. Alkoholen har redan blivit
            billigare. Den har blivit 20 % billigare sedan vi kom med i EU.
            Inkomsterna har ökat. Men framför allt är det de ökade möjligheterna
            att ta in billig alkohol från andra länder när man reser in i
            Sverige och den illegala vidareförsäljningen av alkohol som har
            fått utvecklas. Jag vill inte säga att tull och polis har suttit
            med armarna i kors. De har haft för lite resurser. Jag tycker
            att statsmakterna har låtit den här olagliga vidareförsäljningen
            utvecklas alltför länge utan att vidta effektiva åtgärder.
          </note>
          <note>
            Det finns även andra inslag i EU:s regelverk som har bidragit
            till det här hotande läget.
          </note>
          <note>
            Från Folkpartiet har vi länge varnat för att det i längden blir
            omöjligt att ha väsentligt lägre alkoholskatter i Sverige än i
            omgivande länder om vi inte kan kontrollera införseln.
          </note>
          <note>
            Vi ser nu ett läge där det ser ut att bli ofrånkomligt att ytterligare
            sänka alkoholskatterna, utöver det som redan har skett. Det gäller
            framför allt spritskatten.
          </note>
          <note>
            Det handlar inte framför allt om att slå vakt om Systembolaget
            som företag. Det handlar om att hela den svenska alkoholpolitiken
            förlorar i legitimitet om huvuddelen av alkoholen i framtiden
            köps utomlands.
          </note>
          <note>
            Om det blir nödvändigt att sänka skatterna ytterligare ska ingen
            tro att det kan ske utan att konsumtion och skador ökar. Det är
            naivt. Men tyvärr är det så att även oförändrade skatter kommer
            att leda till ökad konsumtion och ökade skador genom införseln
            av billig alkohol.
          </note>
          <note>
            Hur har vi kommit dit? Det finns nog många som har anledning
            att vara självkritiska. Jag vill bara nämna en orsak här. Det
            är bristen på nordisk sammanhållning när man på hösten 1996 förhandlade
            om införselreglerna. Det var någonting som bidrog till att vi
            inte kunde upprätthålla det undantag som vi fick i samband med
            förhandlingarna.
          </note>
          <note>
            Nu hoppas vi att den skadan håller på att repareras. De nordiska
            socialministrarna försöker utarbeta en gemensam strategi för att
            få EU att acceptera att vi åter får kontrollera införseln.
          </note>
          <note>
            Det är bra att man talar om det. Det har varit som att tala för
            döva öron när man har försökt att få finansministern och andra
            att lyssna till de kraven. Nu säger folkhälsoministern att man
            ska kräva en halvering av de orimliga så kallade indikativa nivåerna.
            I stället för att få ta in två tre års förbrukning vid varje inresa
            ska man få ta in ett års förbrukning. Det är naturligtvis en alldeles
            för låg ambitionsnivå.
          </note>
          <note>
            När det gäller tobak får man ta in kanske 40 dagars konsumtion
            för en som röker ett paket om dagen en normal vanerökare. Då vore
            det ju rimligt att man inte fick ta in ett års förbrukning av
            alkohol, utan betydligt mindre. Jag hoppas alltså att man inte
            ställer ambitionsnivån alltför lågt.
          </note>
          <note>
            Den här problematiken kan sammanfattas väldigt enkelt. Vi gick
            inte med i EU för att få ökade alkoholskador. Om EU tvingar oss
            till ytterligare ökade alkoholskador kommer det att skada förtroendet
            för EU-samarbetet ännu mer.
          </note>
          <note>
            Det finns naturligtvis en del som flabbar och säger att det är
            väl jättebra att EU tvingar oss att sänka alkoholskatterna. Men
            när skadorna ökar kommer det att skada EU-samarbetet.
          </note>
          <note>
            Samtidigt kan vi naturligtvis göra en hel del internt för att
            sätta stopp för den olagliga alkoholförsäljningen. De av oss som
            var på en frukost i morse som ordnades av justitieutskottets ordförande
            fick höra både en polis och en förälder från Jönköping som gav
            konkreta exempel på vad man kan göra. Det är naturligtvis något
            som inte bara kan göras i Skillingaryd, utan det kan göras över
            hela landet.
          </note>
          <note>
            Jag hoppas att regeringen snabbt tar fasta på de många förslag
            som har framlagts av Kenth Härstedt i hans utredning. Det går
            inte att vänta längre. Vi är redan inne i ett krisartat förlopp.
            I stället för att diskutera vems fel det var att vi kom dit, tycker
            jag att alla goda krafter nu måste samlas för att återupprätta
            svensk alkoholpolitik, annars kommer vi tyvärr att gå mot en social
            och medicinsk katastrof.
          </note>
          <note>
            I detta anförande instämde Linnea Darell, Christer Winbäck och
            Gunnar Andrén (alla fp).
          </note>
          <note type="speaker">
            Anf. 375 ANNELIE ENOCHSON (kd):
          </note>
          <note>
            Herr talman! Jag kommer också att prata om alkoholpolitik.
          </note>
          <note>
            Svenskarna dricker alkohol på ett sätt som man inte gjort sedan
            1800-talet. Som en reaktion då på att svenskarna höll på att supa
            ihjäl sig bildades nykterhetsrörelsen. Den håller på att få en
            ny renässans och behövs mer än någonsin i dagens Sverige.
          </note>
          <note>
            Svenskarna drack under första halvan av 1990-talet ca 7,7 liter
            ren alkohol per person över 15 år. För 2003 ligger nivån på 10,2
            liter alltså en ökning på över 30 %. Alkoholskadorna tar sig en
            mängd uttryck i samhället: social misär, fysiska skador och stora
            samhällsekonomiska kostnader.
          </note>
          <note>
            Bilden i Sverige i dag ser ut på följande sätt:
          </note>
          <note>
            Det har blivit allt vanligare med alkoholpåverkade förare i trafiken.
          </note>
          <note>
            Antalet fosterskador till följd av alkohol ökar på grund av att
            kvinnor dricker mer alkohol, även när de är gravida.
          </note>
          <note>
            Våld och misshandelsbrott ökar, vilket kan sättas i samband med
            den ökande alkoholkonsumtionen.
          </note>
          <note>
            Antalet fall av skrumplever och bukspottskörtelinflammation har
            ökat.
          </note>
          <note>
            Vi har ett ökat berusningsdrickande bland ungdomar.
          </note>
          <note>
            Hälften av de ungefär 100 mord som begås varje år återfinns i
            missbrukarkretsar. Enligt tillgänglig statistik är sex av tio
            mördare alkoholberusade vid tiden för dådet.
          </note>
          <note>
            Minst 200 000 barn i Sverige lever med en eller två föräldrar
            som har missbruksproblem. Att förebygga och behandla alkoholmissbruk
            handlar inte minst om att värna dessa barns rätt till en trygg
            uppväxt.
          </note>
          <note>
            Listan kan fortsätta, men den viktigaste frågan nu är: Vad kan
            vi göra åt detta? Det måste till krafttag för att få bukt med
            denna negativa trend.
          </note>
          <note>
            Vi kristdemokrater vill värna folkhälsan. Vi vill få bukt med
            alkoholens skadeverkningar och lägger därför en motion till riksdagen
            med ett antal åtgärder. Eftersom jag har kort tid på mig kan jag
            bara ta upp några av dem.
          </note>
          <note>
            Vi vill för det första återinföra införselregler på alkohol på
            ungefär den nivå som vi hade när vi blev medlemmar i EU 1995.
            Vi vill också arbeta på att höja minimiskatterna på alkohol i
            hela Europa.
          </note>
          <note>
            Vi vill för det andra inrikta det förebyggande arbetet och kampanjer
            mot fem alkoholfria zoner i samhället. Dessa zoner är under graviditeten,
            under barndomen, i arbetslivet, i trafiken och inom idrotten.
          </note>
          <note>
            För det tredje måste man stödja familjerna som ett led i det
            alkoholpreventiva arbetet. Långsiktigt handlar naturligtvis förebyggande
            arbete om införlivandet av värden, värderingar och normer. Föräldrar
            och andra vuxna som har ansvar för barnuppfostran måste därför
            stöttas i denna uppgift så att de kan och orkar vara närvarande
            och delaktiga i de ungas liv och ge dem en social trygghet. Fasthet
            och konsekvens är viktiga signaler i detta preventiva arbete.
            Kristdemokraterna tror också att om de vuxna i familjen får mer
            tid för barnen får det en rad positiva följdverkningar för den
            uppväxande generationen.
          </note>
          <note>
            Det gäller att ge dem förtroende och uppmuntran i föräldrarollen.
            Drogkurvorna kommer inte att peka nedåt om barnen endast ska vara
            utlämnade till diverse medier som guide och påverkanskraft in
            i vuxenlivet. Föräldrarna är helt nödvändiga som förebilder.
          </note>
          <note>
            För det fjärde vill vi stödja frivilligorganisationerna. De ideella
            insatserna inom nykterhetsrörelsen, missbruksvården och idrottsrörelsen
            är en stor tillgång. Det är en kraft som inte kan dirigeras uppifrån
            men som kan stödjas på ett positivt sätt av statsmakterna. Organisationer
            inom nykterhetsvården har historiskt sett varit banbrytande och
            aktiva med alltifrån att driva lokala alkoholistanstalter till
            att bedriva landsomfattande opinionsarbete.
          </note>
          <note>
            För det femte vill vi upprusta missbruksvården. Sedan 1995 när
            vi kom med i EU har kostnaderna för socialtjänstens missbruksvård
            skurits ned med över 1 miljard kronor. Det motsvarar en minskning
            med 20 % i reda pengar.
          </note>
          <note>
            För det sjätte vill vi minska rattfylleriet genom en rad åtgärder
            som till exempel alkolås som standard i nya bilar senast 2010,
            krav på alkolås vid upphandling av kollektivtrafik, att dömda
            rattfyllerister måste ha alkolås samt att konfrontera rattfyllerister
            med trafikoffer.
          </note>
          <note>
            För det sjunde vill vi begränsa tillgängligheten till alkohol
            genom att begränsa öppethållandetiderna och serveringstillstånden
            samt skärpa tillsynen över folkölsförsäljningen.
          </note>
          <note>
            Med dessa åtgärder kommer målen med den kristdemokratiska alkoholpolitiken
            att uppnås. Målen är för det första att konsumtionen av alkohol
            bland barn och ungdomar under 18 år ska minska med 25 % fram till
            2010, för det andra att totalkonsumtionen av alkohol i Sverige
            ska minska fram till 2010.
          </note>
          <note>
            Jag hoppas att vår motion får en positiv behandling när den behandlas
            i riksdagen. Sverige behöver det.
          </note>
          <note>
            I detta anförande instämde Sven Brus (kd).
          </note>
          <note type="speaker">
            Anf. 376 CHRISTER WINBÄCK (fp):
          </note>
          <note>
            Herr talman! Jag hoppas att min röst kommer att hålla. Jag har
            tyvärr hostat mest hela dagen. Jag är förkyld, men så är det.
          </note>
          <note>
            Ett samhälle måste byggas så att alla, så långt det är möjligt,
            ska kunna delta på lika villkor i samhällslivet. Jag ska i dag
            beröra två grupper som av olika skäl sätts på undantag, göms undan
            och glöms bort, nämligen de äldre och de funktionshindrade.
          </note>
          <note>
            Här hade jag med talmannens godkännande tänkt sjunga en stump,
            men med tanke på att min röst just nu inte håller läser jag upp
            den:
          </note>
          <note>
            Det var Hasseåtage.
          </note>
          <note>
            Varför är man passé när man har samlat kunskap ett helt liv?
            Varför duger man inte när man har så mycket att dela med sig av?
          </note>
          <note>
            Synen i Sverige är att man icke göre sig besvär med att stanna
            i arbete eller söka arbete när man är över en viss ålder. Är man
            över 70 ska man inte sitta i statliga bolagsstyrelser i Sverige
            trots att man kan ha lång erfarenhet och skicklighet i just detta.
          </note>
          <note>
            Herr talman! I Sverige arbetar endast ca 57 % av alla 6064-åringar.
            Vid nedskärningar och omorganisationer är det oftast den äldre
            gruppen som ofrivilligt får lämna i förtid. Varför denna negativa
            syn på äldre i Sverige?
          </note>
          <note>
            I Taiwan som jag besökte tidigare i år fanns påfallande många
            i hög ålder i statlig tjänst, flera en bra bit över 70 år. Där
            ses man som erfaren och kunnig här ses man som en belastning.
          </note>
          <note>
            Folkpartiet anser att erfaren arbetskraft ska kunna få göra större
            insatser i arbetslivet. Vi anser att hinder för nyanställning
            av medelålders och äldre personer ska avlägsnas och att förhållanden
            som ekonomiskt påskyndar tidigt utträde ur arbetslivet ska förändras.
            Äldre måste kunna ges valfriheten att fortsätta arbeta, ej glömmas
            bort.
          </note>
          <note>
            Herr talman! Nästa tillfälle när de äldre glöms bort är när sjukdom
            skapar behov av omsorg och vård.
          </note>
          <note>
            Den främsta riskfaktorn för sjukdom är ålder. Alla människor
            drabbas förr eller senare av sjukdom, men ca 5 % av alla över
            75 års ålder kan betraktas som multisjuka. De lider av flera samtida
            sjukdomar, funktionsnedsättningar och hälsoproblem. Stöd och samverkan
            mellan olika vårdgivare och omsorgsaktörer är nödvändigt.
          </note>
          <note>
            Det finns många exempel på att antalet äldre med komplexa hälsoproblem
            undervärderas. Behoven har helt enkelt inte blivit bedömda. Långt
            ifrån alltid sammanställs multisjukligheten i sin helhet inom
            sjukvården. Mestadels är det den diagnos som patienten vårdas
            för som registreras.
          </note>
          <note>
            Den svenska sjukvården erbjuder i internationell jämförelse vård
            av hög kvalitet. Men trots den medicinsk-tekniska utvecklingen
            och nya och effektiva behandlingar är vården generellt sett ganska
            dålig på att ta hand om äldre med komplexa vårdbehov. Detta är
            en paradox i dagens kunskapsintensiva och högteknologiska vård.
            Tillräcklig kunskap och forskning saknas. Äldrevården behöver
            både förändras och förbättras.
          </note>
          <note>
            Herr talman! Nästa grupp som ofta glöms bort i vårt samhälle
            är de funktionshindrade.
          </note>
          <note>
            Den som är funktionshindrad ska inte handikappas av sitt funktionshinder,
            utan samhället måste byggas så att alla kan få makt över sina
            liv. Med denna mening börjar Folkpartiets motion angående funktionshindrades
            rättigheter.
          </note>
          <note>
            Efter många tidigare år med framsteg har de senaste åren varit
            försämrande för denna grupp. Många lever i ofrivillig isolering
            och kan inte ta sig ut som de vill och vistas på offentliga platser.
            Tillgängligheten är fortfarande dålig på många platser och i många
            byggnader. Målet att ha ett handikappanpassat samhälle ligger
            långt borta.
          </note>
          <note>
            Bristande tillgänglighet är en diskriminering. Skärp lagstiftningen
            på området!
          </note>
          <note>
            Stimulansbidrag för handikappanpassning är nödvändigt. Det finns
            mycket som i dag inte fungerar tillfredsställande på det området.
          </note>
          <note>
            Utveckla handikappreformen och låt staten ta över ansvaret för
            personliga assistenter!
          </note>
          <note>
            Sist men inte minst, herr talman: Se över stödet till handikapporganisationerna!
            Det är i dag dåligt anpassat för organisationer som företräder
            små grupper.
          </note>
          <note>
            Låt oss nu tillsammans se till att värna och bistå de grupper
            som har behov av en förändrad, smidigare och rättvisare lagstiftning
            inom dessa områden.
          </note>
          <note>
            I detta anförande instämde Gunnar Andrén och Linnéa Darell (båda
            fp).
          </note>
          <note type="speaker">
            Anf. 377 ANNA LILLIEHÖÖK (m):
          </note>
          <note>
            Herr talman! Sedan 1998 har sjukskrivningar och förtidspensioneringar
            galopperat. Processen sattes i gång av en olycklig kombination
            av att den socialdemokratiska regeringen mjukade upp reglerna
            för vad som är att betrakta som sjukt och höjde både tak och ersättningar.
            Både statliga ersättningar och avtalsersättningar höjdes i många
            fall med tillsammans upp till 15 procentenheter och upp till 90
            % av lönen.
          </note>
          <note>
            Sedan dess har processen rullat på, och människor har anpassat
            sig till regler och ersättningsnivåer. Det allvarliga är att människor
            börjat sjukskriva sig vid trötthet, press och allmänna påfrestningar.
            Observera att detta inte är fusk! Problem som uppstår i olika
            situationer löses inte längre för vad de är utan medikaliseras
            och ges medicinska etiketter. Inte nog med att människor då också
            känner sig sjuka; dessutom beläggs sjukvården.
          </note>
          <note>
            Enligt SBU är sjukskrivning i hemmet ofta negativt för tillfrisknande,
            och långvariga sjukskrivningar gör att människor blir psykiskt
            sjuka.
          </note>
          <note>
            Vi moderater föreslår att reglerna för sjukskrivning stramas
            upp så att den kopplas till sjukdom och sjukvårdande behandling.
            Vi kan inte förvänta oss att allmänheten ska tolka reglerna på
            ett mer restriktivt sätt än vad som medges, särskilt inte när
            reglerna är så svårtolkade att inte ens försäkringskassor och
            än mindre läkare kan tolka dem på ett likformigt sätt. Förändrad
            praxis måste grundas i förändrad lagstiftning, och vi i riksdagen
            måste ta vårt ansvar.
          </note>
          <note>
            Det räcker inte med en omorganisation av försäkringskassan eller
            aldrig så stränga artiklar av generaldirektörer som uppmanar allmänheten
            till skärpning. Den som har sjukpenning måste också ha en drivkraft
            att ta ansvar i processen tillbaka till arbete.
          </note>
          <note>
            Ett av de stora problemen är bristen på ansvar i sjukskrivningsprocessen.
            Den som vill bli sjukskriven beskriver en upplevd situation i
            syfte att få sjukpenning men behöver i dag knappast ta några ekonomiska
            konsekvenser. Läkaren som sjukskriver behöver inte heller ta ansvar
            eller ekonomiska konsekvenser av sitt sjukintyg. Försäkringskassan
            ska egentligen bedöma arbetsförmågan men har nästan aldrig en
            aning om hur arbetsplatsen ser ut och har inte heller något tydligt
            ansvar. Kostnaden får bli vad den blir.
          </note>
          <note>
            Sjukskrivning ska vara en övergångslösning, sade statsminister
            Persson i går. Ja, vi håller med. Vi vill ha en övergångslösning,
            men inte en övergångslösning till förtidspension utan till att
            återgå till arbete.
          </note>
          <note>
            Vi föreslår sänkta ersättningsnivåer. Vi anser att ekonomiska
            incitament fungerar. Erfarenheten från 1998 visar att ersättningsnivån
            faktiskt påverkar sjukskrivningarna. Forskning bekräftar också
            detta och visar att särskilt längden på sjukskrivningarna påverkas.
          </note>
          <note>
            Sammanlagt är det kanske uppemot en fjärdedel av arbetstagarna
            som inte arbetar utan befinner sig i olika ersättningssystem.
            Då räknar jag inte med dem som studerar eller har pensionerats
            i arbetskraften. Jag kan bara inte förstå vad som ligger bakom
            den socialdemokratiska regeringens liknöjdhet och passivitet inför
            denna alarmerande situation, när svenskar som är ett av världens
            friskaste folk och har en av världens bästa arbetsmiljöer samtidigt
            har rekord i sjukfrånvaro. Varför föreslås inte några åtgärder
            för att så många som möjligt ska finna arbetsuppgifter, nya eller
            gamla, innan den ödesdigra gränsen på tre månaders sjukskrivning
            passeras när sannolikheten för att någonsin komma tillbaka drastiskt
            minskar?
          </note>
          <note>
            Läkare beskriver hur människor till slut kommer i den förfärliga
            situationen att de blir livrädda för att få beskedet att de faktiskt
            har blivit friska när de kommit i beroende av sjukskrivningen.
            Varför tar inte regeringen och socialdemokrater i landstingen
            till krafttag för att se till att sjukvården tar ett ansvar för
            en snar medicinsk behandling? Och varför vägrar Socialdemokraterna
            att ens diskutera att de höjda ersättningsnivåerna har haft en
            allvarligt skadlig inverkan på denna process? Varför vågar man
            inte syna konsekvenserna av sina egna beslut som innebär att en
            femtedel av befolkningen i aktiv ålder slås ut från arbete genom
            långtidssjukskrivning eller förtidspensioner? Regeringen kan ju
            inte vara av den uppfattningen att en så stor andel av befolkningen
            skulle vara arbetsoförmögen.
          </note>
          <note>
            Regeringen vill lasta över 15 % av kostnaden på arbetsgivarna,
            som knappast kan påverka sjukskrivningen som ju är en fråga mellan
            den sjukskrivne, hans läkare och försäkringskassan. Sjukskrivning
            är redan dyrt för arbetsgivare, så dyrt att tidigare sjukdom och
            frånvaro är den faktor som arbetsgivare bedömer i särklass mest
            negativt vid anställning. Nu ska det bli ännu dyrare och ännu
            svårare för den som har en sjukdomshistoria att få ett nytt arbete,
            något som varken tycks oroa arbetsmarknadsministern eller någon
            annan i regeringen.
          </note>
          <note>
            Man har gjort en sak till. Man har tillsatt en utredare av socialförsäkringens
            finansiering. Men det räcker ju inte. Så länge regeringen inte
            vill eller vågar ändra försäkringsvillkoren blir den så kallade
            försäkringen lika ohållbar oavsett av vem och hur den betalas.
          </note>
          <note>
            Detta blir orimligt dyrt för alla. Vi får mindre pengar i skatter
            till vård, skola och omsorg som vi så tydligt har fått erfara.
            Om man bara kunde få ned sjukfrånvaron med ytterligare två procentenheter
            skulle det betyda 21 miljarder kronor eller hela fastighetsskatten
            eller hela kostnaden för polis, domstolar och kriminalvård eller
            betydligt mer än hela kostnaden för vår universitetsutbildning.
          </note>
          <note>
            I finansplanen säger regeringen förnöjt att sjukfrånvaron minskar.
            Det är en utveckling som gör Sverige rikare och friskare. Men
            man vill inte se att detta beror på att förtidspensioneringarna
            har ökat minst lika mycket.
          </note>
          <note>
            Det är mer än hög tid att Socialdemokraterna börjar bli medvetna
            om att de förmedlar och förstärker attityder som passiviserar
            människor och stjäl energi i stället för att understödja deras
            aktivitet.
          </note>
          <note>
            I detta anförande instämde Anita Sidén (m).
          </note>
          <note type="speaker">
            Anf. 378 ULLA HOFFMANN (v) replik:
          </note>
          <note>
            Herr talman! Jag blir tvungen att ställa några frågor till Anna
            Lilliehöök med anledning av hennes anförande. Riksförsäkringsverket
            har faktiskt visat på att under en femårsperiod går sjukförsäkringen
            med 100 miljarder kronor i överskott. Det som gör att Anna Lilliehöök
            pratar på det sätt som hon gör om att sjukförsäkringen blir dyrare
            och dyrare är faktiskt att vi har en budgetlag med ett budgettak
            som vi inte får överskrida.
          </note>
          <note>
            Sedan skulle jag också vilja höra hur Anna Lilliehöök ser på
            de arbetsrelaterade sjukdomarna, alltså arbetstagare som blir
            sjuka på grund av arbetet. Det lät ungefär som att det bara ligger
            på individen. Det var i och för sig inte fusk, och det är ju befriande
            att få höra, men har arbetsgivaren något som helst ansvar för
            att människor blir sjuka på jobbet?
          </note>
          <note type="speaker">
            Anf. 379 ANNA LILLIEHÖÖK (m) replik:
          </note>
          <note>
            Herr talman! Vi har en av världens bästa arbetsmiljöer och jag
            tror att de flesta företag i dag faktiskt tycker att det är fruktansvärt
            dyrt att människor är sjuka och försöker se till att man skapar
            en ännu bättre arbetsmiljö. Men visst finns det mycket mer man
            kan göra.
          </note>
          <note>
            Jag tror att det behövs en utveckling när det gäller organisation,
            inte minst i den offentliga sektorn. Det är här vi hittar den
            stora översjukligheten. Jag tror visst att det finns mycket att
            göra.
          </note>
          <note type="speaker">
            Anf. 380 ULLA HOFFMANN (v) replik:
          </note>
          <note>
            Herr talman! Det var befriande skönt att höra att arbetsgivarna
            faktiskt kan göra mer för att människor ska slippa bli sjuka på
            jobbet, så att vi får ett friskt arbetsliv. Jag delar uppfattningen
            att mycket måste göras inom den offentliga sektorn. Jag ska återkomma
            till det i mitt anförande sedan.
          </note>
          <note>
            Den offentliga sektorn har ju regeringen och de två samarbetspartierna
            sagt måste bli en mönsterarbetsplats. Vi arbetar hårt för att
            det ska bli så. Men det tar tid. Det tar ungefär två år för att
            en människa som har drabbats av ett utmattningssyndrom ska kunna
            komma tillbaka.
          </note>
          <note type="speaker">
            Anf. 381 ANNA LILLIEHÖÖK (m) replik:
          </note>
          <note>
            Herr talman! När det gäller utmattningssyndromen kommer jag tillbaka
            till att skapa positiva cirklar. Det är precis det som vi moderater
            har velat göra med vårt budgetförslag. Vi vill skapa positiva
            cirklar så att fler känner att de kan påverka sin tillvaro, kan
            planera sin ekonomi och kanske till och med spara en peng för
            sämre tider.
          </note>
          <note>
            Vi tycker att det är hög tid att man ersätter ett trött psykosocialt
            klimat på arbetsplatser som långtidssjukskriver och förtidspensionerar
            med ett klimat som präglas av att vilja tillvarata människors
            energi och belöna aktivitet.
          </note>
          <note type="speaker">
            Anf. 382 SVEN BRUS (kd):
          </note>
          <note>
            Herr talman! Världens dyraste Karlsson var rubriken på en ledare
            i Dagens Nyheter för några veckor sedan. Det DN-skribenten konstaterade
            var att statsrådet Hans Karlsson är Sveriges dyraste minister.
            Det handlar som väl är inte om några höga arvoden, resor med regeringsplanet
            eller liknande. Det handlar om de miljarder efter miljarder som
            rinner ur statens kassa utan att den ansvarige ministern och hans
            regeringskolleger förmår dämma upp flödet.
          </note>
          <note>
            Det är nu sex år sedan kostnaderna för sjukskrivningar och förtidspensioner
            började öka för att ha fördubblats till i dag. Det tog några år
            innan regeringen över huvud taget reagerade, men omsider har vi
            begåvats med 11-punktsprogram, förslag om regionala skyddsombud,
            ökad precision i sjukskrivningsprocessen, ändrad socialförsäkringsadministration
            med mera.
          </note>
          <note>
            En hel del av detta har varit goda förslag som vi kristdemokrater
            har haft lätt att säga ja till. Men främst har regeringens kreativitet
            under de här åren ägnats åt att hitta sätt att skicka ohälsonotan
            till arbetsgivarna, och här vill vi inte vara med. Här tänker
            nämligen världens dyraste Karlsson i grunden enkelspårigt. Det
            han kallar incitament och drivkrafter för ökad hälsa i arbetslivet
            är i själva verket bara en fråga om vem som ska betala. Visst
            är arbetslivet en del av orsakerna till ohälsan. Men ingen tror
            väl på allvar att den svenska arbetsmiljön är så dålig, eller
            har försämrats så dramatiskt de senaste sex åren, att den skulle
            ha kunnat orsaka fördubblade sjukskrivningstal.
          </note>
          <note>
            Nu deltar inte Hans Karlsson i den här debatten. Det kanske han
            borde ha gjort för att markera att han och regeringen tar frågan
            på allvar. Men jag har ändå haft ett antal debatter med statsrådet
            på detta tema så jag vet ganska väl vad han skulle ha sagt.
          </note>
          <note>
            Om jag har förstått regeringens mål rätt ska kostnaderna, som
            har fördubblats sedan 1997, och som fortfarande ökar, halveras
            till 2008. Men hur? Var finns den breda analys som ger den, i
            och för sig, goda målsättningen ett mått av trovärdighet?
          </note>
          <note>
            Ingen av oss har de färdiga och fulländade svaren. Men jag tror
            att det går att söka svar i det begrepp vi kristdemokrater använder
            ganska ofta. Det handlar om hela livspusslet. När vi inte får
            bitarna att passa in i varandra går livet isär och vi mår dåligt.
            Med den insikten måste också våra åtgärder mot ohälsan ha den
            bredden. De måste handla om hela livet, om livspusslet. Med vårt
            sätt att tänka i det här huset omfattar det i princip alla politikområden.
          </note>
          <note>
            Det är naturligtvis lätt, herr talman, att fastna i kostnaderna
            för ohälsan. En post på drygt 100 miljarder i statsbudgeten är
            ett allvarligt hot mot andra viktiga trygghets- och välfärdsområden.
            Ohälsokostnaderna i företagen, som är i samma storleksordning,
            hämmar naturligtvis den utvecklingskraft som skulle kunna skapa
            nya jobb. Allt detta är allvarligt. Men bakom de många miljarderna
            finns människor av kött och blod.
          </note>
          <note>
            Jag skulle kunna ägna mycket tid åt att tala om attitydfrågorna.
            Det är naturligtvis uppseendeväckande att nästan varannan svensk
            tycker att det är okej att sjukskriva sig även om man inte är
            sjuk. Jag nöjer mig med att notera att det närmast hysteriska
            förnekandet från regeringsföreträdare om att det skulle kunna
            förekomma fusk eller överutnyttjande har förbytts i en välgörande
            insikt om attitydfrågornas betydelse. Det är bra. Medborgarnas
            tillit till socialförsäkringssystemet är en viktig förutsättning
            för dess hållbarhet.
          </note>
          <note>
            Men, herr talman, hur ser det ut för den som drabbats av sjukdom
            och med all rätt måste sjukskrivas? Om detta finns mycket att
            säga. RFV har frågat 2 500 långtidssjukskrivna om hur de bemötts,
            och resultatet av den undersökningen är en dyster läsning. Det
            ska erkännas att kritiken mot arbetsgivarna är massiv. Sju av
            tio tycker inte att de har fått någon hjälp, och 65 % säger dessutom
            att de inte har fått någon hjälp av företagshälsovården. Men det
            verkligt allvarliga är att 84 % av dessa 2 500 saknar hjälp från
            försäkringskassan, och bara en av tio har fått en rehabiliteringsplan.
          </note>
          <note>
            Med den här bilden på näthinnan från denna undersökning ter det
            sig minst sagt märkligt att regeringen så totalt nonchalerat Gerhard
            Larssons rehabiliteringsutredning som kom redan år 2000. LO, TCO,
            SACO med flera tyckte ju att en ny och samlad rehabiliteringsförsäkring
            var en klok tanke. Vi kristdemokrater bygger vår politik på det
            här området i hög grad på Gerhard Larssons utredningsförslag.
          </note>
          <note>
            Rehabiliteringsförsäkringen sätter nämligen individen i centrum.
            Med det synsättet skulle inte 84 % behöva klaga på att inte bli
            sedda och nio av tio efterlysa en rehabiliteringsplan. Ett samlat
            ansvar och ett samlat agerande utgår inte från systemen utan från
            människans behov. Därför behövs en offentlig aktör som har resurserna
            och det samordnande ansvaret:
          </note>
          <note>
            Herr talman! Det är bara med den helhetssynen vi kan göra den
            svenska befolkningen friskare och därmed också lyfta av en gigantisk
            börda från statsbudgeten.
          </note>
          <note>
            I detta anförande instämde Ingemar Vänerlöv och Kenneth Lantz
            (båda kd).
          </note>
          <note type="speaker">
            Anf. 383 MONA JÖNSSON (mp) replik:
          </note>
          <note>
            Herr talman! Jag vill ställa en fråga till Sven Brus om att flytta
            kostnader till arbetsgivarna. Vi har under ett antal år haft lagar
            och paragrafer som har angett att arbetsgivare ska göra rehabiliteringsutredningar
            så att det går att få i gång rehabiliteringsplaner. Försäkringskassan
            är bara samordnare. Det är fortfarande, som tidigare, arbetsgivaren
            som ska rehabilitera. Är det att flytta kostnaderna till arbetsgivarna?
          </note>
          <note>
            Sedan är det frågan om ansvaret för att ha en bra företagshälsovård
            så att de anställda kan få den hjälp de behöver. Jag menar en
            företagshälsovård som inte är så minimal att det inte går att
            få den hjälp man behöver är det att flytta kostnaderna till arbetsgivarna?
          </note>
          <note type="speaker">
            Anf. 384 SVEN BRUS (kd) replik:
          </note>
          <note>
            Herr talman! Arbetsgivarna och arbetsplatserna har ett obestridligt
            ansvar för hälsofrågorna. En del av sjukskrivningsproblemen är
            relaterade till arbetet. Detta gäller inte minst inom offentliga
            sektorn, som vi har talat om tidigare i debatten. Arbetsgivarna
            har redan både ett ansvar för rehabilitering och ett kostnadsansvar
            för att människor ska tillfriskna.
          </note>
          <note>
            Vi vänder oss mot att regeringen gör det här till en budgetfråga.
            För att lösa de gigantiska kostnaderna som ohälsan innebär i dag
            övervältras ett ansvar på arbetsgivarna även för de kostnader
            som inte är arbetsrelaterade. Varannan långtidssjukskriven säger
            att deras situation inte beror på arbetet utan på andra omständigheter.
            Det som nu händer är att ett kostnadsansvar vältras över som inte
            har med arbetet att göra.
          </note>
          <note type="speaker">
            Anf. 385 ULLA HOFFMANN (v) replik:
          </note>
          <note>
            Herr talman! Jag vill haka på det som Mona Jönsson tog upp om
            arbetsgivarnas ansvar för att göra en rehabiliteringsutredning.
            Den ska lämnas in till försäkringskassan åtta veckor efter det
            att sjukfallet har inträffat.
          </note>
          <note>
            Vid en kassa jag har besökt i Blekinge var det 10 % av arbetsgivarna
            som gjorde rehabiliteringsunderlag. Av dem kunde kassan använda
            50 %. Dessvärre har inte försäkringskassan i dag några som helst
            medel att tvinga arbetsgivarna att göra det som åligger dem enligt
            lagen. Man får vädja och hoppas på att det ska bli bättre.
          </note>
          <note>
            Sven Brus efterlyste en aktör som har det samordnade ansvaret.
            Det är precis det som ska träda i kraft den 1 januari 2005. Hela
            systemet ska ändras om. I stället för att ha Riksförsäkringsverket
            och 21 fristående kassor kommer vi att göra en statlig myndighet
            av det hela för att ha kontrollen.
          </note>
          <note>
            Jag vill lämna debatten om ekonomiska drivkrafter tills riksdagen
            har fått propositionen, vilket sker på måndag.
          </note>
          <note type="speaker">
            Anf. 386 SVEN BRUS (kd) replik:
          </note>
          <note>
            Herr talman! Den debatten ser vi naturligtvis fram emot.
          </note>
          <note>
            Det är bra att vi får en myndighet på det sätt som nu kommer
            att ske. Det har inte vi kristdemokrater motsatt oss. Jag talar
            om något helt annat. Det Gerhard Larsson föreslog i sin rehabiliteringsutredning
            var ett betydligt mer långtgående samarbete mellan olika aktörer
            sammanförda till en aktör med ett samlat ansvar, både för de förebyggande
            insatserna, för att ge människor ersättning, för rehabiliteringsutredningar,
            för att underlätta övergången till det gamla arbetet eller ett
            eventuellt nytt arbete och för att arbeta med uppföljningsfrågorna.
            Det förslaget tyckte faktiskt både TCO, SACO och LO var bra, och
            regeringen har lagt det i byrålådan. Jag vet inte om Ulla Hoffmann
            och Vänsterpartiet tyckte att det fanns några kloka tankar i det
            förslaget. Det skulle vara intressant att höra.
          </note>
          <note type="speaker">
            Anf. 387 ULLA HOFFMANN (v) replik:
          </note>
          <note>
            Herr talman! Jo, det fanns visst kloka tankar i det förslag som
            Gerhard Larsson lade fram. Men det är att göra det enkelt, om
            jag förstår Sven Brus rätt, att en aktör tar över det ansvar som
            arbetsgivarna har. Det är många delar i detta som gör att en människa
            blir sjuk.
          </note>
          <note>
            Sven Brus talade tidigare om att det handlar om att få ihop hela
            livspusslet. Det är precis det väsentliga. Att lägga ihop hela
            livspusslet gäller framför allt kvinnor. Då är det fråga om många
            aktörer och många saker som måste göras. Att ha försäkringskassan
            som en del och se till att arbetsgivarna tar sitt ansvar är viktigt.
          </note>
          <note type="speaker">
            Anf. 388 SVEN BRUS (kd) replik:
          </note>
          <note>
            Herr talman! Jag har inte någon annan grundinställning än Ulla
            Hoffmann på den punkten. Det är klart att alla parter i det här
            sammanhanget har ett oerhört stort ansvar. Jag menar att arbetsgivarna
            generellt sett sedan kan det finnas brister på enskilda håll som
            jag inte kan bedöma från talarstolen bär ett stort ansvar för
            arbetsmiljöfrågorna och även för sjuklönedelen. Vi vänder oss
            mot att ett kostnadsansvar vältras över som inte har med arbetssituationen
            att göra utan som har med hela livet att göra. Det måste vi hantera
            i ett bredare perspektiv.
          </note>
          <note type="speaker">
            Anf. 389 ULLA HOFFMANN (v):
          </note>
          <note>
            Herr talman! Under den senaste 15-årsperioden har arbetslivet,
            inte minst i offentlig sektor, genomgått radikala förändringar.
            Personalpolitiken har prioriterats ned i kommuner och landsting
            samtidigt som åtskilliga miljarder har sparats. Konsekvenserna
            av detta visade sig redan efter 1990-talets första hälft när antalet
            långtidssjukskrivna, framför allt bland kvinnorna, ökade kraftigt.
            I samma takt ökade sjuknärvaron och övertidsarbetet, och stressrelaterade
            sjukdomar slog igenom i statistiken med full kraft.
          </note>
          <note>
            Arbetet med att komma till rätta med dessa problem bör därför
            koncentreras på att undanröja orsakerna till att människor far
            illa i dagens arbetsliv och på att försöka ge dem som drabbats
            så goda förutsättningar som möjligt att komma tillbaka till arbetslivet.
            Det handlar om insatser för ett rymligt arbetsliv och för rehabilitering.
            I stället har debatten kommit att fokusera på fusk och missbruk
            av socialförsäkringarna och på hårdare tag mot sjukskrivna.
          </note>
          <note>
            Senast i gårdagens partiledardebatt var Göran Hägglund upprörd
            över att 40 % i Riksförsäkringsverkets undersökning om attityder
            tyckte att det var okej att sjukskriva sig om man känner sig trött.
            Det får mig att undra vad Kristdemokraternas partiledare egentligen
            vet om situationen på arbetsmarknaden och vad en utsliten kropp
            behöver för att återhämta sig. Vi vet att det är kvinnor i offentlig
            sektor som står för de flesta långtidssjukskrivningarna, och vi
            vet att det är tunga arbetsplatser, både fysiskt och psykiskt.
          </note>
          <note>
            Vi vet att i kommuner och landsting är det alltför få som ska
            hjälpa alltfler. Då är det inte konstigt att människor blir trötta,
            och det är när man inte får pauser i arbetet som man så småningom
            kan få ett så kallat utmattningssyndrom. I en LO-rapport för några
            år sedan visades att de som röker får färre arbetsskador än de
            som inte röker därför att rökarna får mikropauser då kroppen hinner
            återhämta sig. Detta är en absurd arbetssituation, och det är
            därför absurt att kalla detta fusk. Jag tror att det i stor utsträckning
            är underutnyttjandet av försäkringen, det vill säga att människor
            går till jobbet sjuka, som leder till långtidssjukskrivningarna.
            Och detta vill Kristdemokraterna lösa genom att införa ytterligare
            en karensdag. Moderaterna vill ha både fler karensdagar och sänkta
            nivåer.
          </note>
          <note>
            Nu är inte jag någon ivrig påhejare av friåret. Jag skulle hellre
            vilja ha sex timmars arbetsdag, men jag föreslår att de båda partiledarna,
            för Kristdemokraterna och Moderaterna, tar ett friår och studerar
            arbetsmarknaden ur ett arbetarperspektiv och ur ett kvinnoperspektiv.
          </note>
          <note>
            Herr talman! I gårdagens partiledardebatt gick statsministern
            till hårt angrepp mot de borgerliga förslagen om att sänka ersättningsnivåerna
            i sjukförsäkringen. Det är med rätta som de partier som vilar
            på arbetarrörelsens generella välfärd tydligt markerar sitt avståndstagande
            mot den bild av det fuskande folket som borgerligheten gärna bygger
            sin retorik på och som skapar ett samhällsklimat där kontroll
            och misstänkliggörande breder ut sig. Men att Göran Persson ställer
            Fredrik Reinfeldt mot väggen för ett kommande systemskifte i socialförsäkringarna
            är inget annat än ett desperat försök att svära sig fri från det
            politiska systemskifte som socialdemokratin själv håller på att
            sjösätta genom den genomgripande översyn som Anna Hedborg ska
            göra. Som modell ska man ha det nya pensionssystemet. Och när
            man läser direktiven ser man att de är som tagna från borgerlighetens
            direktiv till pensionsarbetsgruppen.
          </note>
          <note>
            Vi vet ju att det svenska pensionssystemet reformerades utan
            någon allmän debatt, och det innebar ett systemskifte utan förankring
            hos medborgarna. Vi kan nu komma att få ett lika avgörande systemskifte
            även vad gäller socialförsäkringarna, det vill säga ett svåröverblickbart,
            godtyckligt system som missgynnar stora delar av befolkningen.
            Om detta görs innebär det att politiken avsäger sig ansvaret för
            de mest grundläggande elementen i det svenska välfärdssystemet.
          </note>
          <note>
            Jag och Vänsterpartiet är mycket kritiska till att en översyn
            med sådana politiska utgångspunkter görs. Vi menar att detta angriper
            den bakomliggande ideologin i våra socialförsäkringar och därmed
            också hela vår samhällsstruktur.
          </note>
          <note>
            Till sist, herr talman! DN:s ledarsida uppmanar i dag samarbetspartierna
            att torka vaselinet från linserna. När det var gjort såg jag att
            ett önskemål från skribenten var att vi skulle ta bort de skilda
            ersättningsnivåerna i a-kassan och sjukförsäkringen för arbetslösa.
            Detta, liksom mycket annat, är redan genomfört.
          </note>
          <note>
            Det stora problemet med socialförsäkringarna i dag är inte hur
            systemet är utformat utan att för få är i arbete. Den ojämförbart
            viktigaste uppgiften för regeringen och samarbetspartierna är
            att få ned de höga sjuktalen och att uppfylla målet om full sysselsättning.
            Ohälsan botas definitivt inte genom att man inför fler karensdagar
            eller sänkta ersättningsnivåer. Vad som krävs är ett systematiskt
            arbetsmiljöarbete och rymliga arbetsplatser där alla får plats.
            Vi behöver också stärka den offentliga sektorns verksamheter,
            barnomsorg och äldreomsorg, så att arbetande kvinnor slipper stressa
            sönder sig. Kort sagt: Vi behöver en rejäl satsning på den generella
            välfärden.
          </note>
          <note type="speaker">
            Anf. 390 SVEN BRUS (kd) replik:
          </note>
          <note>
            Herr talman! Ja, vi fick alldeles nyss en undersökning som gjorts
            av Riksförsäkringsverket där man pekade på svenska folkets attityder
            till sjukförsäkringen. Fyra av tio svenskar tyckte att det var
            okej att sjukskriva sig utan att man var sjuk. Det räckte att
            man var osams med chefen eller att man inte kom överens med sina
            arbetskamrater eller att man kände sig lite trött just den här
            dagen eller den här veckan.
          </note>
          <note>
            Då skulle jag vilja ställa en fråga till Ulla Hoffmann. Detta
            är en attityd till det som var tänkt att vara en sjukförsäkring.
            Ser inte Ulla Hoffmann och Vänsterpartiet något hot i att vi har
            fått den här attitydförskjutningen? Ser hon inte att detta i grunden
            hotar de insatser som vi bör göra för de människor som verkligen
            är sjuka och som är i behov av den här försäkringen? Finns det
            inte anledning att ta de här attitydförskjutningarna på allvar
            därför att de egentligen hotar det viktiga med försäkringen?
          </note>
          <note type="speaker">
            Anf. 391 ULLA HOFFMANN (v) replik:
          </note>
          <note>
            Herr talman! Jag håller med om att det här med attityderna till
            sjukförsäkringen är viktigt. Jag skulle kunna tänka mig att det
            också handlar om en generationsfråga. Vi som har varit med ganska
            länge i livet har ju sett den generella välfärden utvecklas och
            också sett vad den är beroende av, att det är någonting som vi
            måste vårda.
          </note>
          <note>
            Men jag försökte förklara i mitt anförande att om fyra av tio
            säger att de är trötta kan grunden faktiskt vara situationen på
            arbetsplatsen. Det är därför som vi behöver ett systematiskt arbetsmiljöarbete
            och rymliga arbetsplatser där människor som kanske inte kan jobba
            det som man kallar för 100 % men som jobbar utifrån sin kapacitet
            också får plats.
          </note>
          <note type="speaker">
            Anf. 392 SVEN BRUS (kd) replik:
          </note>
          <note>
            Herr talman! Om vi är överens om att attityderna är viktiga kan
            det inte vara så förfärligt anstötligt om en partiledare lyfter
            fram det i den politiska debatten. Det tycker jag är rimligt.
          </note>
          <note>
            Min andra fråga gäller den proposition som vi ska få på måndag
            om drivkrafter för ökad hälsa. Den ska vi läsa med stort intresse,
            men jag förstår att innehållet i den i hög grad bygger på den
            avsiktsförklaring som bland annat Ulla Hoffmanns parti står bakom.
          </note>
          <note>
            Inte minst handikapporganisationer men också arbetsgivare har
            varnat för att ett ytterligare övervältrande av kostnader kommer
            att leda till en ytterligare sortering på arbetsmarknaden. De
            har varnat för att människor med funktionshinder, de med en dålig
            hälsoprognos, kvinnor och olika grupper kommer att ställas utanför
            arbetsmarknaden.
          </note>
          <note type="speaker">
            Anf. 393 ULLA HOFFMANN (v) replik:
          </note>
          <note>
            Herr talman! Ja, den här propositionen kommer, som sagt, på måndag.
            Då kommer hela innehållet att bli känt. Jag har ingen annan uppfattning
            än Sven Brus och handikapporganisationerna. Det finns en risk
            för ökad selektering. Därför har vi fört in det som Mona Jönsson
            pratade om, ett högkostnadsskydd. Men jag vill också peka på att
            samtidigt och det kan inte vara okänt för Sven Brus försvinner
            den tredje sjuklöneveckan, som i sin tur har inneburit en selektering,
            i varje fall enligt Vänsterpartiets uppfattning. Vi har starka
            skrivningar om att detta är någonting som måste följas väldigt
            noga och att vi är beredda att vidta åtgärder.
          </note>
          <note type="speaker">
            Anf. 394 LINNÉA DARELL (fp) replik:
          </note>
          <note>
            Herr talman! Först en kommentar till det Ulla Hoffmann sade i
            ett tidigare replikskifte om att den offentliga sektorn skulle
            bli en mönsterarbetsplats. Då har jag ett råd: Titta på de privata
            alternativ som finns inom vården där sjukskrivningarna inte är
            till närmelsevis så höga som inom den offentliga verksamheten.
            Där är inflytandet för människor över det dagliga arbetet betydligt
            bättre än i vänsterstyrda kommuner och landsting, där vi också
            ser de höga sjukskrivningstalen.
          </note>
          <note>
            Jag vill beröra den proposition som kommer på måndag, även om
            du tidigare sade att du inte vill diskutera den. Är ett högkostnadsskydd
            utformat på ett sådant sätt att den berättigade oro som en handikapporganisation
            har uttryckt för funktionshindrade och bland annat LO för kvinnor
            kvinnor har högre sjukskrivningstal än män verkligen skulle elimineras?
          </note>
          <note type="speaker">
            Anf. 395 ULLA HOFFMANN (v) replik:
          </note>
          <note>
            Herr talman! Jag kan faktiskt inte svara på frågan om högkostnadsskyddet
            kommer att eliminera den oro som finns inom de olika organisationerna.
            Jag sade i mitt replikskifte med Sven Brus att vi är uppmärksamma
            på detta. Vi vet att det finns en risk för selektering.
          </note>
          <note>
            Linnéa Darell tar upp att kvinnorna skulle bli utan arbete på
            grund av medfinansieringsansvaret. Jag håller för otroligt att
            man skulle säga att man inte anställer kvinnor. Det skulle i och
            för sig förändra föräldrasituationen på arbetsmarknaden, för män
            skulle då bli tvungna att arbeta inom hälso- och sjukvården, vilket
            skulle vara bra.
          </note>
          <note>
            Men propositionen kommer som sagt på måndag, och vi kommer att
            ha en debatt om den. Vi kommer att följa detta väldigt noga. Vi
            är precis lika oroliga som alla andra. Vi vill inte ha en selektering
            på arbetsmarknaden, oavsett som det handlar om kön, etnicitet,
            funktionshinder eller någonting annat.
          </note>
          <note type="speaker">
            Anf. 396 LINNÉA DARELL (fp) replik:
          </note>
          <note>
            Herr talman! Vi har några veckor på oss innan det ska fattas
            beslut så småningom. Då kan vi hoppas att vi kan se till att detta
            inte förverkligas.
          </note>
          <note type="speaker">
            Anf. 397 ULLA HOFFMANN (v) replik:
          </note>
          <note>
            Herr talman! Det är regeringen och samarbetspartierna som står
            bakom förslaget, så i dagsläget finns en majoritet i kammaren
            för det. Nu kommer vi att ha en ordentlig debatt, och det vet
            Linnéa Darell från utskottsarbetet att vi många gånger ändrar
            saker och ting. Utskottsmajoriteten är lyhörd för de förslag,
            framför allt om det är bra förslag, som kommer från oppositionen.
          </note>
          <note type="speaker">
            Anf. 398 KENNETH LANTZ (kd):
          </note>
          <note>
            Herr talman! Tillåt mig först att gratulera Vänsterpartiet. Tack
            så mycket, Ulla, för din hälsning tidigare. Vänsterpartiet var
            faktiskt den grupp som hade flest deltagare i stadslöpningen i
            kväll. Det är imponerande med tanke på att vi debatterar hälsofrågor
            just nu. Daglig vardagsmotion, där herr talmannen också är flitig
            och aktiv, vilket vi uppskattar, är med stor sannolikhet den bästa
            och billigaste motionsformen, som många borde ta vara på.
          </note>
          <note>
            Dock har Sverige 1 100 000 bidragsmottagare i någon form. Av
            denna grupp kan vi plocka fram dem som är sjukskrivna eller förtidspensionerade.
            De uppgår till ett antal motsvarande var sjätte svensk i arbetsför
            ålder. Statens kostnader för ohälsan uppgick 2003 till otroliga
            121 miljarder kronor. Denna summa motsvarar kostnaden för hela
            förskolan, hela grundskolan och hela gymnasiet. Nu tar jag endast
            hänsyn till statens kostnad; till detta kommer naturligtvis arbetsgivarnas
            kostnad för sjukskrivningarna.
          </note>
          <note>
            Vad säger då näringslivet om den rådande situationen? Vid mina
            besök på olika arbetsplatser, inte minst inom hotell- och restaurangnäringen
            och privata hantverkare, efterlyser man påtagliga åtgärder för
            att komma till rätta med både regelverk och kostnader för till
            exempel sjuklöneperioden.
          </note>
          <note>
            Listan skulle kunna bli väldigt lång om jag här skulle ta mig
            tid att berätta mina intryck från olika företagsbesök under den
            gångna sommaren och hösten. Om Sverige någon gång ska få en rimlig
            chans att klättra upp i välfärdslistan krävs det rimliga ekonomiska
            och skattemässiga regler för just våra småföretagare. Man kan
            inte hunsa med enskilda människor som driver hotell och restaurang,
            inte heller med elektriker eller byggnadsarbetare. Nej, de kräver
            framför allt fasta men också rimliga förutsättningar för att driva
            sin verksamhet.
          </note>
          <note>
            Den nuvarande situationen är orimlig. Jag reagerar kraftfullt
            på Riksförsäkringsverkets rapport om att det i mars 2004 utbetalades
            ersättning till 507 103 personer i form av aktivitets- eller sjukersättning,
            det som tidigare kallades sjukbidrag eller förtidspension. Det
            är 30 000 fler personer än motsvarande period förra året. Är detta
            tillfredsställande för regeringen?
          </note>
          <note>
            Detta ska då ställas mot vad vi har hört både statsministern
            och andra ministrar uttala sig om. Vårpropositionens budskap var
            återigen att fler åtgärder måste genomföras för att nå målet om
            en halvering av sjukskrivningarna. Men var är dessa åtgärder i
            dag?
          </note>
          <note>
            Socialdemokraterna har haft sex år på sig att göra något åt den
            dramatiska utvecklingen sedan 1997. Men detta till trots har regeringen
            inte hittills presterat någon trovärdig strategi för hur den negativa
            utvecklingen ska brytas.
          </note>
          <note>
            Kristdemokraterna har vid flera tillfällen kommit med förslag
            på åtgärder. För oss är det viktigare att komma tillbaka till
            arbete än att komma tillbaka till arbetet . Låt oss lyfta oss
            från det inskränkta tänkandet att jag alltid måste tillbaka till
            den egna arbetsplatsen. Rehabiliteringen måste därför sträva efter
            att få människor tillbaka till aktivt arbete i någon form. På
            detta har vi flera exempel: Avlastning i hemmet genom avdrag för
            hushållstjänster, större utrymme för den enskilde att påverka
            omfattningen och förläggningen av sin arbetstid. Semesterlagen
            skulle till exempel kunna ändras så att betald semester kan tas
            ut som arbetstidsförkortning.
          </note>
          <note>
            Ett av flera kristdemokratiska viktiga förslag i detta sammanhang
            är just förstärkning av resurserna till den nya försäkringskassan.
            Detta ska förhoppningsvis bidra till mer pengar till rehabilitering
            genom rationaliseringar med anledning av den stora omorganisation
            vi möter kommande årsskifte.
          </note>
          <note>
            I detta sammanhang, herr talman, kan jag inte låta bli att nämna
            läkarnas värdefulla och stora ansvar vad gäller yttrande om sjukskrivningar.
            Vi önskar mer utbildning i försäkringsmedicin, och en högre status
            bör finnas i läkarutbildningen i detta avseende. Vi skulle också
            gärna se att en professur inom försäkringsmedicin inrättas.
          </note>
          <note>
            Herr talman! Även om timmen är sen och talarlistan i stort är
            slut intresserar det säkert inte bara mig utan många företagare
            i vårt land vilka konkreta åtgärder som regeringen ämnar vidtaga
            för att komma till målet, nämligen de halverade sjuktalen.
          </note>
          <note>
            Den socialdemokratiska regeringen har haft makten i tio år. Aldrig
            har vi haft så höga kostnader för ohälsan. Frågan står obesvarad,
            men jag vill ställa den en gång till: Vad avser den socialdemokratiska
            regeringen att göra åt att allt färre tvingas försörja alltfler
            bidragsmottagare?
          </note>
          <note type="speaker">
            Anf. 399 ULLA HOFFMANN (v) replik:
          </note>
          <note>
            Herr talman! Nu är jag inte representant för en socialdemokratisk
            regering utan för ett samarbetsparti. Jag ska ändå försöka svara
            på en del av de frågor som Kenneth Lantz ställer.
          </note>
          <note>
            En fråga var om det är tillfredsställande att så många får gå
            från sjukskrivning till sjukersättning. Nej, det är inte tillfredsställande.
            Vi har nu en ny myndighet, och vi försöker också se till att försäkringskassan
            blir mer aktiv där kommer också förslag på måndag med avstämningsmöten
            och så vidare. Kassan måste arbeta aktivt gentemot den som är
            sjukskriven men också gentemot arbetsplatserna. Man behöver inte
            nödvändigtvis, precis som Kenneth Lantz säger, gå tillbaka till
            det arbete som man en gång har haft. Man måste få pröva annat
            på en annan arbetsplats. Men det kräver återigen arbetsgivare
            som är villiga att ställa upp på det, som är villiga att anpassa
            sina arbetsplatser så att människor kan komma tillbaka till arbete.
          </note>
          <note type="speaker">
            Anf. 400 KENNETH LANTZ (kd) replik:
          </note>
          <note>
            Herr talman! Det är helt riktigt det som Ulla Hoffmann påtalar
            här. Jag tror att det finns ett stort intresse från arbetsgivarna
            att vara aktiva i detta, för en investering i en anställd person
            är också en tillgång för företaget. Och jag tror inte att det
            är någon som önskar att en anställd ska sjukskriva sig och försvinna
            som delaktig i verksamheten. Därför tror jag att man är mån om
            försäkringskassans nya strategi, nämligen en starkare satsning
            på rehabilitering. Och den rationalisering och besparing som görs
            ska komma produktionen till godo inom försäkringskassan.
          </note>
          <note type="speaker">
            Anf. 401 ULLA HOFFMANN (v) replik:
          </note>
          <note>
            Herr talman! Det var en sak som jag inte hann med i min första
            replik som Kenneth Lantz tog upp, och det var semestern som arbetstidsförkortning.
            Där kan jag inte tala för den socialdemokratiska regeringen eller
            ens en gång som ett samarbetsparti, utan där talar jag som vänsterpartist.
          </note>
          <note>
            I semesterlagen sägs att man ska vara ledig tre veckor sammanhängande
            för att kroppen ska hinna koppla av. Först den fjärde veckan börjar
            kroppen uppleva att man har semester och är ledig.
          </note>
          <note>
            Det är många unga människor i dag som inte tar semester utan
            arbetar jämt och ständigt och kanske kortar av arbetstiden någon
            gång då och då. Det är också sådana saker som leder till att man
            blir stressad och sjuk.
          </note>
          <note>
            Det viktigaste tycker jag är att vi har en semester. Sedan måste
            vi se till att arbeta för en arbetstidsförkortning, och jag uppskattar
            Kenneth Lantz tankar på att komma in på det.
          </note>
          <note type="speaker">
            Anf. 402 MONA JÖNSSON (mp) replik:
          </note>
          <note>
            Herr talman! Kenneth Lantz nämner att det är viktigt med utbildning
            i försäkringsmedicin för läkarna. Man har ju sett väldigt många
            dåliga intyg som måste skrivas om. Men skulle det inte för hälsans
            skull vara mycket mer lönsamt om läkarna fick utbildning i psykosomatik
            i stället? Vad anser Kenneth Lantz om det?
          </note>
          <note type="speaker">
            Anf. 403 KENNETH LANTZ (kd) replik:
          </note>
          <note>
            Herr talman! Det finns ingen motsägelsefull uppfattning från
            min sida om det. Det är absolut inget negativt att man fortsätter
            med de krav som kan ställas på läkarna. Om det är psykosociala
            problem finns det säkerligen väldigt mycket mer kunskaper som
            läkarna kan tillgodogöra sig. Vi har ju haft debatter de senaste
            veckorna om fler ämnen som läkare och psykologer borde få kunskap
            omkring.
          </note>
          <note>
            Självklart borde det kunna läggas in i en professur i försäkringsmedicin.
            Det delar jag din uppfattning om.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            6 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 14 oktober
          </note>
          <note>
            Nyamko Sabuni
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 19 oktober.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 oktober
          </note>
          <note>
            Tommy Ternemar
          </note>
          <note>
            Claes-Göran Brandin
          </note>
          <note>
            Britta Rådström
          </note>
          <note>
            Lars-Ivar Ericson
          </note>
          <note>
            Chatrine Pålsson
          </note>
          <note>
            Lars-Ivar Ericson
          </note>
          <note>
            Niclas Lindberg
          </note>
          <note>
            Niclas Lindberg
          </note>
          <note>
            Britta Rådström
          </note>
          <note>
            Sonja Fransson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 19 oktober.
          </note>
          <note>
            8 § Kammaren åtskildes kl. 22.42.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
