<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--54</head>
          <docDate when="2004-12-17">2004-12-17</docDate>
        </div>
      </front>
      <body>
        <div>
          <note n="b5cc06c6">
            ﻿
          </note>
          <note n="2b4f7a8b">
            Riksdagens protokoll
          </note>
          <note n="84b7ce37">
            2004/05:54
          </note>
          <note type="date" n="1145fb82">
            Fredagen den 17 december
          </note>
          <note n="ac487fe8">
            Kl. 09:00 - 16:15
          </note>
          <note n="5ff938b1">
            1 § Särskild debatt om den svenska kollektivavtalsrätten
          </note>
          <note type="speaker" n="81f38970">
            Anf. 1 ANDERS KARLSSON (s):
          </note>
          <u who="Q3375074" xml:id="i-e10292fabda81ab5-0" n="86d0f3cc">
            <seg n="48feeaba">
              Herr talman! Dagens debatt är historisk. För första gången någonsin
              i regeringsställning har vi socialdemokrater begärt att en särskild
              riksdagsdebatt ska äga rum. Vi har begärt den därför att det just
              nu pågår en konflikt kring ett skolbygge i Vaxholm vars utgång
              kan komma att få mycket långtgående konsekvenser för de svenska
              löntagarnas trygghet. Vi har begärt den därför att det politiska
              alternativet i Sverige, den borgerliga maktalliansen för systemskifte,
              nu öppet och fördomsfullt ifrågasätter de demokratiska fackliga
              organisationernas rätt att vidta stridsåtgärder för att hävda
              svenska kollektivavtal. Vi har begärt den här debatten därför
              att det är viktigt, inte minst inför nästa riksdagsval, att partierna
              i denna kammare, i riksdagen, i Sveriges högsta beslutande organ,
              redovisar sin syn på löntagarnas rättigheter i det utvidgade och
              öppna Europa.
            </seg>
            <seg n="4d01f859">
              1938 var det år då Saltsjöbadsavtalet kom till och lade grunden
              för den modell som har kommit att kallas för den svenska modellen,
              men som lika gärna skulle kunna kallas för den nordiska modellen
              eftersom våra nordiska grannländer har ungefär samma ordning som
              vi för att reglera anställningsvillkoren.
            </seg>
            <seg n="e010d1fa">
              Bakgrunden var enkel: SAF och LO fruktade fler statliga ingripanden,
              vilket man ville förhindra. För att undvika lagstiftning slöt
              man detta år det så kallade Saltsjöbadsavtalet, som reglerar hur
              förhandlingar ska gå till, hur stridsåtgärder ska utlösas och
              hur skyddet för tredje man regleras vid stridsåtgärder.
            </seg>
            <seg n="b6ba6e4a">
              Det var en kraftig markering mot staten. Arbetsmarknadens parter
              ville själva, under eget ansvar, sköta förhandlingar och stridsåtgärder.
            </seg>
            <seg n="54ba9b8f">
              Herr talman! För oss socialdemokrater är det inget tvivel om
              vad som är vår uppfattning i dessa frågor. Vi välkomnar arbetstagare
              från EU-länder att arbeta i Sverige på samma villkor och med samma
              trygga regelverk som svenska löntagare redan gör. Vi kommer att
              slå vakt om de svenska fackförbundens rätt att teckna kollektivavtal
              med de företag som etablerar sig i vårt land för att konkurrera
              på lika villkor och agera mot lönedumpning.
            </seg>
            <seg n="3cfc9a7a">
              Vi anser att svenska fackliga organisationer har rätt att vidta
              stridsåtgärder mot företag som är verksamma i Sverige, oavsett
              från vilket land företaget kommer. Vi anser att Sverige ska möta
              framtiden med välutbildade medarbetare som tillverkar varor och
              tjänster med höga förädlingsvärden, inte med låga löner och dåliga
              arbetsvillkor. Samma rättigheter och samma skyldigheter ska gälla
              alla i vårt land, både företag och löntagare. Så bygger man ett
              samhälle i social sammanhållning. Så skapar man trygghet och frihet
              för alla i vårt land.
            </seg>
            <seg n="f4bc8859">
              Det är mot bakgrund av detta som vi nu är djupt oroade över den
              inställning som den borgerliga maktalliansen för systemskifte
              nu uttrycker. Högerledaren Fredrik Reinfeldt kallar Svenska Byggnadsarbetareförbundets
              agerande för en skamfläck. Deras brott i Moderaternas ögon är
              att byggnadsarbetarnas egen fackförening försöker hävda svenska
              kollektivavtal, med svenska arbetsvillkor, med svenska löner,
              i Sverige.
            </seg>
            <seg n="dad10429">
              Sedan veckor tillbaka hänger en fråga i luften för Moderaterna.
              Anser högern att fackliga organisationer har rätt att vidta stridsåtgärder
              för att hävda svenska kollektivavtal? Ja eller nej?
            </seg>
            <seg n="c5163d60">
              Folkpartiets ekonomiska taleskvinna Karin Pilsäter anser tydligen
              att svenska byggnadsarbetare är så dåliga att de inte är värda
              de löner de har i dag. Jag måste därför fråga Folkpartiets representant
              i dagens debatt: Finns det andra löntagargrupper i Sverige som
              Folkpartiet anser är så ineffektiva att de skulle må bra av sänkta
              löner?
            </seg>
            <seg n="5e4bf44a">
              Kristdemokraternas Göran Hägglund säger att det är självklart
              att utländska företag ska kunna komma till Sverige under en kortare
              tid och arbeta under andra villkor än svenska. Vad anser Kristdemokraterna
              är kort tid? En månad? Ett halvår? Ett år? Hur lång tid anser
              Kristdemokraterna att det ska vara okej att arbeta i Sverige under
              andra villkor än svenska löntagare?
            </seg>
            <seg n="ffcf9677">
              Herr talman! Dessa uttalanden går inte att ta miste på. De ifrågasätter
              den svenska modellen och ifrågasätter den trygghet och de villkor
              på den svenska arbetsmarknaden som kollektivavtalen representerar.
              Dessa uttalanden är djupt fackföreningsfientliga och därmed också
              löntagarfientliga.
            </seg>
            <seg n="7e5516c6">
              Med denna inställning i för svenska löntagare helt centrala och
              avgörande frågor bäddar den borgerliga maktalliansen för ett systemskifte
              på svensk arbetsmarknad inför nästa val. Vi socialdemokrater kommer
              att göra allt vi kan för att möta detta hot. Denna gång handlar
              det om byggnadsarbetarnas löner i Vaxholm. Nästa gång handlar
              det om lönerna för vårdbiträdena i Falun. Gången därpå kan det
              vara dags för journalisterna på Dagens Nyheter, de handelsanställda
              i Helsingborg eller livsmedelsanställda i Kalmar. Det handlar
              alltså om vanliga svenska löntagares trygghet, om vanliga barnfamiljer
              ska ha löner som räcker till både hyran, maten, kläderna och fritidsintressena.
            </seg>
            <seg n="9e628c73">
              Herr talman! För oss socialdemokrater står det helt klart: Vi
              vill använda EU:s utvidgning för att höja den sociala standarden
              i Lettland. För en borgerlig regering står en helt annan sak i
              fokus. De vill använda EU:s utvidgning för att sänka löntagarnas
              löner i Sverige. Där går skillnaden. Därför har vi begärt dagens
              debatt.
            </seg>
          </u>
          <note n="04555a12">
            I detta anförande instämde Christer Adelsbo, Tomas Agenberg,
            Birgitta Ahlqvist, Kerstin Andersson, Luciano Astudillo, Lennart
            Axelsson, Cinnika Beiming, Anders Bengtsson, Mats Berglind, Mona
            Berglund Nilsson, Rune Berglund, Laila Bjurling, Jan Björkman,
            Britt Bohlin Olsson, Sinikka Bohlin, Claes-Göran Brandin, Catharina
            Bråkenhielm, Gunilla Carlsson i Hisings Backa, Marianne Carlström,
            Susanne Eberstein, Tomas Eneroth, Kerstin Engle, Alf Eriksson,
            Matilda Ernkrans, Helena Frisk, Reynoldh Furustrand, Birgitta
            Gidblom, Agneta Gille, Marie Granlund, Per Erik Granström, Monica
            Green, Carina Grönhagen, Christin Hagberg, Michael Hagberg, Maria
            Hassan, Hans Hoff, Nils-Göran Holmqvist, Carina Hägg, Berit Högman,
            Leif Jakobsson, Inger Jarl Beck, Ann-Kristine Johansson, Lars
            Johansson, Peter Jonsson, Håkan Juholt, Arne Kjörnsberg, Lennart
            Klockare, Kerstin Kristiansson Karlstedt, Kurt Kvarnström, Britta
            Lejon, Lars Lilja, Rolf Lindén, Åsa Lindestam, Britt-Marie Lindkvist,
            Carin Lundberg, Inger Lundberg, Louise Malmström, Christina Nenes,
            Marie Nordén, Kaj Nordquist, Kjell Nordström, Göran Norlander,
            Ronny Olander, Fredrik Olovsson, Veronica Palm, Göran Persson
            i Simrishamn, Helene Petersson, Raimo Pärssinen, Ola Rask, Agneta
            Ringman, Gunnar Sandberg, Christer Skoog, Berndt Sköldestig, Hans
            Stenberg, Anneli Särnblad, Tone Tingsgård, Marita Ulvskog, Paavo
            Vallius, Lilian Virgin, Göte Wahlström, Lars Wegendal, Ulla Wester,
            Majléne Westerlund Panke, Mariann Ytterberg, Karin Åström, Maria
            Öberg och Krister Örnfjäder (alla s).
          </note>
          <note type="speaker" n="3deaa6a6">
            Anf. 2 ANDERS G HÖGMARK (m):
          </note>
          <u who="unknown" xml:id="i-44fe287ee24edd62-0" n="8e03ba5b">
            <seg n="e09ab27f">
              Herr talman! Jag kan i någon del instämma i Anders Karlssons
              anförande. Annat är rena skenbilder.
            </seg>
            <seg n="e91dc8f1">
              Först och främst tycker jag att det är viktigt att folk kan leva
              på sin lön. Det förutsätter att man har ett jobb. En miljon människor
              i Sverige, med en socialdemokratisk regering, saknar detta. Dessutom
              är det bra om folk kan leva på sin lön efter skatt. Därför lägger
              vi moderater fram förslag om sänkta skatter för stora grupper
              låginkomsttagare. Där är vi alltså helt överens. Det är bra att
              ha ett jobb, vilket ni misslyckats med. Det är bra att ha skattenivåer
              som gör att folk kan leva på den lön de har. Där har ni inte lagt
              fram några förslag.
            </seg>
            <seg n="510818d7">
              I Anders Karlssons inlägg, och i bland annat Hans Karlssons artikel
              i dagens Svenska Dagbladet, finns vrångbilder av vad Moderata
              samlingspartiet påstår sig vilja. De sägs vilja ha nyordning på
              den svenska arbetsmarknaden, rasera strejkrätten och rätten att
              teckna kollektivavtal. Detta, herr talman, är kvalificerat nonsens.
            </seg>
            <seg n="8d9781f2">
              Moderata samlingspartiet har sedan länge haft en principiell
              inställning när det gäller arbetsfördelning på den svenska arbetsmarknaden.
              Vi anser att det är parterna som ska hantera avtal, anställningsvillkor
              och lönevillkor. Fria fackföreningar ska med sina motparter komma
              överens om dessa.
            </seg>
            <seg n="63ec87df">
              Detta är ingen ny uppfattning, herr talman. 1990 hade vi i kammaren
              en debatt om stopplagen. Ingvar Carlssons regering hade kommit
              med ett förslag om stopp för löneförhandlingar. Moderata samlingspartiet,
              och även andra partier, gick emot detta. Jag vet inte vad Anders
              Karlsson gjorde då. Han var inte ledamot av denna kammare. Jag
              tror att han var aktiv inom Byggnads i Lund. Jag vet inte hur
              mycket han protesterade eller om han backade upp regeringens lagförslag,
              som i realiteten innebar att man beskar möjligheten för fria fackföreningar
              att förhandla om löne- och anställningsvillkor.
            </seg>
            <seg n="f4ab3f78">
              En kollega till Anders Karlsson, Lars Ulander, också han med
              koppling till Byggnads, argumenterade för just denna lag, som
              alltså innebar att man beskar fria fackföreningars rätt att träffa
              avtal. Man kan fråga sig: Var stod Anders Karlsson då? Stod han
              utanför Riksdagshuset och protesterade eller var han i Lund och
              agerade? För det var väl inte så att han instämde och tyckte att
              det var bra att fria fackföreningar skulle beskäras denna rätt?
              Man kan även säga att det var ett förslag till nyordning på den
              svenska arbetsmarknaden att staten skulle lägga sig i.
            </seg>
            <seg n="8aa5acc8">
              Jag vill återge ett stycke ur kammarens protokoll från 1990.
              Då sade jag nämligen: Vi menar att det måste finnas en klar arbetsfördelning
              mellan den politiska makten och arbetsmarknadens parter. Aktörerna
              på marknaden ska veta att lönebildningen är en uppgift för dem,
              och de måste själva ta sitt ansvar.
            </seg>
            <seg n="98e27e7b">
              Herr talman! Det är alltså helt klart att Moderata samlingspartiet
              vill ha den arbetsfördelning som innebär att fackföreningar träffar
              avtal. Vi vill ha den. Rätten är grundlagsskyddad. Vi vill självfallet
              även ha kvar rätten att använda konflikter för att få till stånd
              ett kollektivavtal.
            </seg>
            <seg n="7eef2ee0">
              Vi argumenterar gärna för kollektivavtalet, i motsats till lagregleringar,
              eftersom det finns många fördelar med kollektivavtalet. Det ger
              möjlighet för parterna att hitta branschvisa och lokala anpassningar.
              Vi kan se hur vi i Sverige exempelvis kunnat hitta bra, kreativa
              och resurseffektiva lösningar för arbetstidsförläggning.
            </seg>
            <seg n="b607f481">
              Det finns också en poäng, herr talman, med att det genom avtalet
              skapas befogenhet men också ett ansvarstagande för de avtal man
              ingår, förutsatt att avtalet är en del i ett civiliserat rättssamhälle.
              Det finns ingen som helst tvekan om var Moderata samlingspartiet
              står i synen på kollektivavtalet.
            </seg>
            <seg n="ff6c12c6">
              Sedan kan det finnas nackdelar med kollektivavtalet. Exempelvis
              är det svårare att överblicka det som nu har diskuterats, nämligen
              minimilöner. Det är mycket lättare att gå till ett land med lagreglerad
              minimilön, som är si eller så många euro. Detta är svårare att
              se i Sverige. Olika fackförbund och olika avtal har sina bestämmelser.
            </seg>
            <seg n="ae84790f">
              Sammanfattningsvis vill jag på denna punkt säga: Moderata samlingspartiet
              har en klar uppfattning om rätten att teckna kollektivavtal och
              använda strejkvapnet.
            </seg>
            <seg n="7022ec55">
              Med hänvisning till konflikten i Vaxholm anser jag att det inte
              ankommer på mig, och egentligen inte på någon politiker, att döma
              vem av parterna som har rätt. Där är ju partsförhållandet lite
              annorlunda, och kanske också lite märkligt, eftersom två parter
              arbetstagare i Sverige och Lettland som egentligen står på samma
              sida nu står mot varandra. Men det ankommer inte på mig som politiker
              att döma där.
            </seg>
            <seg n="8e8b9cba">
              Det vore märkligt om vi i framtiden inte skulle få ett antal
              konflikter, tolkningstvister, av den nu aktuella typen av arbetsrätt.
              Vi har ett EU med 25 medlemmar, var och en med sin nationella
              lagstiftning och tradition när det gäller avtalsreglerad arbetsmarknad.
              Från EU:s sida görs försök att samordna detta till någonting som
              fungerar. Någon har beskrivit det hela som att det handlar om
              att få ordning och reda på den europeiska arbetsmarknaden samtidigt
              som kravet på öppna gränser ska finnas kvar.
            </seg>
            <seg n="9af96450">
              Jag tror att vi framöver får se fler tolkningstvister. Jag tror
              också att det då är viktigt att i rättslig ordning pröva vad som
              ska gälla. Och jag är, herr talman, ganska övertygad om att morgondagens
              regelsystem inte på alla punkter kommer att vara exakt likt dagens.
            </seg>
            <seg n="1aaca135">
              Det är emellertid viktigt att vi i Sverige och jag tror att det
              finns en genuin enighet om detta i denna kammare slår vakt om
              rätten för fria fackföreningar att i fria förhandlingar träffa
              avtal, med möjlighet att använda strejkvapnet. Det ger oss de
              bästa förutsättningarna för ökad konkurrenskraft, men det skapar
              också en öppning för ökad konkurrens över gränserna i ett öppet
              Europa.
            </seg>
          </u>
          <note n="f742b9cb">
            I detta anförande instämde Lena Adelsohn Liljeroth, Magdalena
            Andersson, Beatrice Ask, Nils Fredrik Aurelius, Maud Ekendahl,
            Catharina Elmsäter-Svärd, Krister Hammarbergh, Bengt-Anders Johansson,
            Anna Lilliehöök, Patrik Norinder, Inger René, Anita Sidén, Henrik
            von Sydow och Per Westerberg (alla m).
          </note>
          <note type="speaker" n="c94c3fee">
            Anf. 3 CARL B HAMILTON (fp):
          </note>
          <u who="unknown" xml:id="i-98fc5e18c30e3622-0" n="61e584ca">
            <seg n="7931dcf5">
              Herr talman! Dagens debatt gäller principiella aspekter på byggtvisten
              i Vaxholm. Jag kommer att ta upp frågor som rör moral och solidariska
              värderingar, nya konfliktlinjer som tvisten aktualiserar, konsument-
              och skattebetalarintresset, det genuint oklara rättsläget, behovet
              av ett nytt kompletterande Saltsjöbadsavtal huvudavtal och naturligtvis
              sammanfatta Folkpartiets syn på detta.
            </seg>
            <seg n="addffc81">
              Det som skapar hettan och glöden i denna konflikt är att alla
              anser sig ha solidariteten och den högre moraliska positionen
              på sin sida. Ni har redan hört Anders Karlssons berättelse. Låt
              mig ge en motbild.
            </seg>
            <seg n="d6557454">
              Ett femtontal lettiska byggnadsarbetare har vågat sig på det
              oerhörda att i Sverige utmana den massiva svenska arbetarrörelsemakteliten,
              en järntriangel bestående av Byggnads, LO och den socialdemokratiska
              regeringen med före detta LO-pampen Hans Karlsson i spetsen.
            </seg>
            <seg n="213ab867">
              David står mot Goliat. Fattig står mot rik. Utlänningar står
              mot svenskar.
            </seg>
            <seg n="30ae3dc7">
              Arbetarrörelsens kärntrupper mobiliseras för att krossa en handfull
              låginkomsttagare, som efter befrielsen från Sovjetförtrycket kommer
              hit från Lettland för att söka förverkliga sina bästa stämningars
              längtan.
            </seg>
            <seg n="8847a7da">
              Konsekvensen av Byggnads och LO:s agerande blir att dessa letters
              ambitioner krossas och deras drömmar om ett bättre liv slås i
              spillror. Arbetsvillkor som de själva inte efterfrågat ska påtvingas
              dem av Byggnads så att det blir olönsamt för uppdragsgivare i
              Sverige att anställa dem.
            </seg>
            <seg n="222f3878">
              Det som jag nu gett är en minst lika sann och i mitt tycke något
              mera relevant berättelse som den som Anders Karlsson nyss gav.
              Betänk det, och en del skäms en smula också.
            </seg>
            <seg n="ca35668c">
              Jag säger inte att Anders Karlsson har alltigenom fel, inte alls,
              men viktiga aspekter av denna fråga är utelämnade.
            </seg>
            <seg n="853ae46d">
              Det finns också ett konsument- och skattebetalarintresse. Konsumenter
              och kommuner får lägre kostnader för skolbyggen, varor och tjänster
              och högre realinkomster. Det medför att de i sin tur ökar sin
              efterfrågan på varor och tjänster. Det i sin tur skapar nya jobb
              runtom i Sverige. Totala antalet jobb minskar alltså inte om det
              kommer till exempel balter hit och arbetar.
            </seg>
            <seg n="d56ee5cc">
              Jag kommer så till juridiken. Ett företag som driver verksamhet
              permanent i Sverige ska ha svenskt kollektivavtal. Vi liberaler
              vill inte ha lönedumpning. För oss är det viktigt att tillämpa
              en rimlig kompromiss i arbetsrätten som säkrar att EU:s inre marknad
              med sin vision om fri rörlighet för personer inte i praktiken
              förkvävs.
            </seg>
            <seg n="3036d6be">
              Vi liberaler vill förverkliga vår långsiktiga vision om att människor
              själva fritt ska kunna välja var de vill bo och arbeta. Vår vision
              är inte att halvera löner, naturligtvis.
            </seg>
            <seg n="30f99350">
              Vår vision innebär att vi i Sverige inte får tillämpa vårt inhemska
              regelverk så fyrkantigt att det ständigt uppstår rättsliga konflikter,
              särskilt som Sverige tydligen har implementerat, överfört, det
              mest relevanta EU-direktivet, utstationeringsdirektivet, på ett
              delvis felaktigt och ofullständigt sätt, enligt professorerna
              Tore Sigeman och Nils Elvander.
            </seg>
            <seg n="3295ca30">
              Det enda som står helt klart är att det finns allvarliga juridiska
              oklarheter i kollisionen mellan nationell svensk rätt å ena sidan
              och EG-rätten å den andra.
            </seg>
            <seg n="c5cb45fb">
              Tore Sigeman säger: I den svenska lag, som implementerat direktivet,
              finns en gapande lucka. Där sägs ingenting om krav på minimilön,
              som EG-direktivet kräver ska tydliggöras.
            </seg>
            <seg n="34cb6661">
              Han säger vidare: Den svenska lösningen tillgodoser inte alls
              direktivets centrala syfte att göra det tydligt vilka löner som
              ett gästande företag har att räkna med om det åtar sig uppdrag
              i Sverige.
            </seg>
            <seg n="40862f1f">
              Nils Elvander menar: Nya avtal behövs för att reglera det internationaliserade
              näringslivet. Byggnads visar här en facklig protektionism som
              är djupt otidsenlig, Man håller ett järngrepp om sitt förhandlingssystem.
            </seg>
            <seg n="756ac694">
              Min poäng är inte att fastslå en viss rättslig juridisk tolkning,
              att Byggnads har fel och letterna har rätt, inte alls. Min poäng
              är mycket mer ödmjuk. Det är att påpeka det ovedersägliga faktum
              att rättsläget är genuint oklart och inte alls klockrent, som
              till exempel Hans Karlsson har sagt i en TV-debatt. Hans Karlsson
              och andra fackliga ledare har på denna punkt fört sina medlemmar
              bakom ljuset.
            </seg>
            <seg n="df73ff6b">
              Folkpartiet menar att gränsen för vad facket kan kräva är att
              arbetsgivaren ska betala en lön som ligger inom kollektivavtalets
              löneintervall. De svenska parterna kan dock, enligt EU-direktivet,
              knappast kräva av företag från andra EU-länder att de ska tillämpa
              hela det paket av rättigheter och skyldigheter som finns specificerat
              i ett svenskt kollektivavtal.
            </seg>
            <seg n="7637a952">
              För att undvika potentiella tvister i EG-domstolen, som annars
              kommer som ett brev på posten, bör det finnas ett starkt egenintresse
              hos båda parter på den svenska arbetsmarknaden, inklusive facket,
              att själva hjälpa till. Målet bör vara ett något modifierat kompletterande
              Saltsjöbadsavtal, huvudavtal, som ska ge en rimlig anpassning
              av gällande svenska regler om kollektivavtal.
            </seg>
            <seg n="c643ab5f">
              Det är möjligt att det innebär att man går tillbaka till riksdagen
              med utstationeringsdirektivet. Andra EU-medborgare och EU-företag
              bör under begränsad tid och i begränsad omfattning kunna verka
              här. Det är själva syftet med EU-rätten och det i Sverige tydligen
              delvis felaktigt och ofullständigt införda utstationeringsdirektivet.
            </seg>
            <seg n="38871afe">
              Alltså: Folkpartiet står bakom att huvuddragen i svensk arbetsrätt
              bibehålls, det vill säga kollektivavtal i stället för detaljerad
              lagstiftning om minimilöner och annat.
            </seg>
            <seg n="10733cc8">
              Men till skillnad mot Byggnads, LO och regeringen blundar vi
              inte för de förändringar som pågår i vår omvärld. Sovjetväldet
              har gått i graven och EU utvidgas. Detta får konsekvenser, nämligen
              att svenska löner och jobb måste säkras under delvis nya förutsättningar.
            </seg>
          </u>
          <note n="70031d38">
            I detta anförande instämde Gunnar Andrén, Linnéa Darell, Anne-Marie
            Ekström, Karin Granbom, Liselott Hagberg, Tobias Krantz och Nina
            Lundström (alla fp).
          </note>
          <note type="speaker" n="f1980792">
            Anf. 4 STEFAN ATTEFALL (kd):
          </note>
          <u who="Q966884" xml:id="i-1f34229c33018684-0" n="b70892c8">
            <seg n="20c6e4f7">
              Herr talman! Jag upplevde när vi startade debatten att valrörelsen
              på något sätt har startat och att i samma takt som valagitationen
              tar plats i talarstolen vandrar samtalstonen och resonemanget
              ut genom den andra dörren här i kammaren.
            </seg>
            <seg n="2bcd6030">
              Jag ska försöka att komplicera diskussionen lite mer än vad kanske
              Anders Karlsson gjorde. Jag vill först med anledning av Anders
              Karlssons fråga upplysa om att det Göran Hägglund åsyftade var
              det utstationeringsdirektiv som riksdagen fattat beslut om i enighet,
              och där Anders Karlsson och hans partikamrater inte har reserverat
              sig. Där talas just om villkor för tillfälligt arbete i Sverige
              och att villkor ska gälla. Det radas upp ett antal saker, och
              där nämner man att minimilön ska gälla.
            </seg>
            <seg n="7a02f6c7">
              Utgångspunkt för den här diskussionen är konflikten i Vaxholm.
              Problematiken i det här fallet är att företaget är berett att
              betala minimilön plus omkostnader för löntagarna, och trots det
              utsätts det för blockad. Det visar kanske på komplikationen men
              också den juridiska osäkerhet som råder.
            </seg>
            <seg n="2c6f5482">
              Det är intressant att notera exempelvis vad Arbetslivsinstitutets
              expert Niklas Bruun, professor i arbetsrätt, säger: Det svenska
              facket har rätt att kräva att utländska företag ska gå med på
              svenska kollektivavtalsregler. Men om man kräver högre löner än
              miniminivån i avtalet blir det en mer komplicerad fråga. Detta
              ska prövas av Arbetsdomstolen och EU. Det tror jag är välkommet.
            </seg>
            <seg n="13945be4">
              Enligt begäran från Socialdemokraterna handlar debatten om huruvida
              vi tycker om kollektivavtal eller inte. För Kristdemokraterna
              är svaret enkelt. Vi tycker att kollektivavtalsmodellen i allt
              väsentligt är ett bra sätt att lösa arbetsmarknadens villkor.
              Alternativet är mer detaljreglering via lagstiftning för att tillförsäkra
              löntagare grundläggande bra villkor. Det är vanligare ute i övriga
              Europa.
            </seg>
            <seg n="cc0d1d6b">
              Vi ser fördelar med kollektivavtal. Vi får ett avtal som är mer
              flexibelt och branschanpassat än vad lagstiftningen kan vara.
              Vi stärker parternas ansvar och minskar därför konfliktriskerna.
              Men den svenska modellen är inte komplikationsfri. Vi har olika
              traditioner i olika länder i Europa. Det bygger på att fackföreningsrörelsen,
              självklart legitimt, vill att kollektivavtalet ska finnas på alla
              arbetsplatser. Men det gäller även arbetsplatser där det inte
              finns anställda som vill omfattas av kollektivavtalen.
            </seg>
            <seg n="ad856fd1">
              Detta tog sig uttryck i att vi fick situationer där man blockerade
              familjeföretag där bara ägarna och familjen arbetade. Då infördes
              ett förbud mot sådana blockader av Kristdemokraterna, Moderaterna,
              Folkpartiet, Centerpartiet och Miljöpartiet. Detta var Socialdemokraterna
              emot. Men sedan beslutet fattades har de inte väckt frågan om
              att upphäva förbudet. Det tolkar jag som att Socialdemokraterna
              är för ett sådant förbud.
            </seg>
            <seg n="26d56406">
              Det finns situationer där den här typen av vapenarsenaler kan
              användas på ett sätt som inte är lämpligt. Blockaden mot familjeföretag
              var ett sådant exempel. Men självklart är det också viktigt att
              kollektivavtal eller motsvarande minst lika bra avtal finns på
              arbetsmarknaden. Det finns annars en uppenbar risk att löntagare
              hamnar i en utpressningssituation och att arbetsvillkoren pressas
              ned. Det gäller särskilt i tider med hög arbetslöshet.
            </seg>
            <seg n="cdaaf5cb">
              Problematiken förstärks nu med den ökade internationaliseringen,
              rörligheten av arbetskraften inom EU och att nya medlemsstater
              med lägre lönevillkor än på svenska arbetsplatser inlemmats i
              EU. Det uppmärksammade fallet i Vaxholm med ett lettiskt byggföretag
              präglas av en ovana vid konkurrens. Byggnads har levt i en skyddad
              tillvaro som gör att det väljer att ropa: Stopp och belägg, när
              det ställs inför problematik som andra fackliga organisationer
              har större beredskap för.
            </seg>
            <seg n="7632a1d4">
              Jämför attityderna till konkurrens utifrån vid Byggnads agerande
              i Vaxholmsfallet och Metalls agerande i frågan om Saabfabriken
              i Trollhättan. I det första fallet är Byggnads i konflikt med
              sina fackliga kolleger i Lettland. I det andra fallet samarbetar
              Metall med sina kolleger i Tyskland för att lösa ett problem som
              dykt upp.
            </seg>
            <seg n="797dbfd4">
              Jag tror att det krävs ett nytänkande från politikers och fackföreningars
              sida för att möta det nya Europa, den nya internationaliseringen
              och den nya konkurrenssituationen. Det handlar om hur den svenska
              kollektivavtalsmodellen ska kunna bevaras och omfattas i det nya
              Europa.
            </seg>
            <seg n="f8c26539">
              Det krävs en bred översyn av den svenska arbetsrätten. Man måste
              titta på hur vi ska kunna anpassa vår modell till de nya förutsättningar
              som gäller. Ska vi kunna bejaka det nya Europa, den ökade rörligheten
              och också för att referera statsminister Göran Persson rörligheten
              av arbetskraft från Turkiet i framtiden behöver vi också se hur
              vår svenska modell och vår svenska lagstiftning passar ett modernt
              samhälle. Det är ett samhälle med en hög grad av tjänsteproduktion
              och med ett stort kunskapsinnehåll i våra produkter och våra tjänster.
              Men vi måste också se det utifrån den internationalisering och
              den nya rörlighet som gäller.
            </seg>
            <seg n="36850e0a">
              Frågan jag vill ställa till Anders Karlsson, Socialdemokraterna,
              är: Är ni beredda att göra en sådan här översyn för att se hur
              vi kan se till att vi får en bra balans mellan löntagares rättigheter,
              en bra konkurrenskraft för svenska företag och en situation som
              gör att vi också får en rättssäker tillämpning av villkoren på
              svenska arbetsplatser? Jag tror att det finns en bred enighet
              för en sådan sund balans utifrån de nya förutsättningarna. Frågan
              är bara om Socialdemokraterna är villiga är titta på detta och
              gå åt det hållet eller om de väljer att möta den typ av situationer
              som uppstår nu med valagitation och enkla pamfletter. Det vore
              olyckligt, inte minst för svenska löntagare.
            </seg>
          </u>
          <note n="23c60384">
            I detta anförande instämde Sven Brus, Lars Gustafsson, Lars Lindén,
            Ulrik Lindgren, Torsten Lindström, Sven Gunnar Persson, Rosita
            Runegrund, Olle Sandahl, Alf Svensson och Erling Wälivaara (alla
            kd).
          </note>
          <note type="speaker" n="9192de92">
            Anf. 5 LARS OHLY (v):
          </note>
          <u who="Q262285" xml:id="i-bc92d0a68e3750b9-0" n="63ab0a0c">
            <seg n="4e28268a">
              Herr talman! Det är alltid uppiggande med lite klasskamp så här
              på morgonen! Det är samma strid som har förts i historien kampen
              för avtal, rimliga villkor, trygghet i arbetet och människovärde.
              Denna historiska bakgrund vänder Carl B Hamilton till att det
              är LO-medlemmarna som är Goliat och företagen och kapitalägarna
              som är David.
            </seg>
            <seg n="29e38863">
              Hur kommer det sig då att det är LO-medlemmarna som har lägst
              lön? Hur kommer det sig att det är LO-medlemmarna som dör tidigast?
              Hur kommer det sig att det är LO-medlemmarna som inte har råd
              att åka på semester medan direktörerna och kapitalägarna lever
              i överflöd?
            </seg>
            <seg n="46617c78">
              Genom historien har samvetslösa arbetsgivare försökt dumpa löner
              och förhindra arbetare och tjänstemän att organisera sig och använda
              sin stridsrätt. Nu har skattesänkaralliansen insett att skattesänkningar
              må vara populära, men bara till dess att de hårdhänta besparingar
              som följer i spåren avslöjas. Därför har man tonat ned sina skattesänkningar
              något. I stället angriper man rättvisan genom att bli en lönesänkarallians.
            </seg>
            <seg n="28910d54">
              Samtidigt som direktörer i vårt samhälle oftast jämför sig med
              dem som tjänar mest i omvärlden och därigenom har fått upp sina
              villkor så att direktörer i Sverige tjänar tredje mest i världen
              ska arbetare i vårt samhälle jämföras med dem som har de sämsta
              villkoren i omvärlden.
            </seg>
            <seg n="e6e866e5">
              Det blir då lite falskt när de borgerliga säger att man ska kunna
              leva på sin lön. Om lönerna ska sänkas kan ni ju sänka skatterna
              till 0 % men vem kan leva på de lönerna ändå? Det är det som är
              ert problem. Man ska leva på sin lön, och så föreslår ni skattesänkningar.
              Men ni vill samtidigt stå för en modell som kommer att sänka lönerna
              och öka orättvisorna i samhället.
            </seg>
            <seg n="e0caa01d">
              Fredrik Reinfeldt sade att byggnadsarbetarna tjänar för mycket.
              Vilka fler tjänar för mycket? Kan de borgerliga svara på det i
              debatten? Är det vårdbiträdena? Är det metallarbetarna? Är det
              städerskorna? Vilka yrkesgrupper ska ytterligare behöva sänka
              sina löner?
            </seg>
            <seg n="45b4d10e">
              Lars Leijonborg jublade över att lönerna sänks därför att, som
              han sade, det blir billigare för skattebetalarna som ska betala
              de arbeten som utförs. Vilka fler grupper ska betala för att de
              högavlönade ska få sänkt skatt? Vilka fler ska med sina villkor
              betala för att de som aldrig utsätts för denna typ av lönedumpning
              ska få ännu bättre villkor? Det är ju inte de högavlönade som
              riskerar att få sina löner dumpade.
            </seg>
            <seg n="6977a92f">
              Ni vill helt enkelt öka klass- och könsskillnaderna i Sverige.
              Den politiken har ni framfört i valrörelse efter valrörelse, och
              den politiken har fått stryk i val efter val efter val. Nu försöker
              ni få igenom er politik med hjälp av den europeiska unionen. Vi
              som varnade för EU-medlemskapet och dess konsekvenser för arbetsmarknad,
              kollektivavtal och rättvisa hade rätt. Men vi tänker inte ge upp
              kampen för kollektivavtalen på svensk arbetsmarknad. Och vi har
              starkt stöd vi har 80 % av svenska folket bakom oss. På frågan
              om ifall man tycker att det ska vara tillåtet med sämre villkor
              för EU-länders arbetstagare på svensk arbetsmarknad än de som
              gäller för svenska arbetstagare säger 78 % nej. Bara 13 % svarar
              ja. Om man frågar Ska facket kunna vidta stridsåtgärder mot den
              här typen av lönedumpning? säger 67 % ja. Bara 20 % står bakom
              er.
            </seg>
            <seg n="f936d477">
              Ordning och reda på arbetsmarknaden det borde vara en självklarhet.
              Ni borde åtminstone stå på de seriösa företagens sida. Det är
              de företag som konkurrerar om jobben med kollektivavtalen som
              grund. Varför vill ni slå mot de seriösa företagen och konkurrera
              ut dem på ett sätt som leder till sämre villkor för dem som arbetar
              i Sverige?
            </seg>
            <seg n="0595a269">
              Herr talman! Lönesänkaralliansen är på marsch. Det är bra. Det
              gör de verkliga skillnaderna i svensk politik tydliga. Den alliansen
              kommer att mötas av en rörelse för rättvisa. Den kommer att mötas
              av att människor säger: Varför ska vi ha ökade skillnader på svensk
              arbetsmarknad? Varför ska utländsk arbetskraft hålla till godo
              med sämre villkor än dem som vi har kämpat oss till i kollektivavtal
              mellan arbetsgivare och arbetstagare i Sverige? Varför ska utländsk
              arbetskraft diskrimineras på svensk arbetsmarknad? Varför är det
              nödvändigt att öka orättvisorna?
            </seg>
            <seg n="239734a7">
              Vårt svar är: Det är inte nödvändigt. Det går att slå tillbaka
              en orättvis borgerlig lönesänkarpolitik, och det går att hävda
              såväl kollektivavtalen som organisationsrätten som stridsrätten,
              och det avser vi att göra.
            </seg>
          </u>
          <note n="05a781f5">
            I detta anförande instämde Lennart Beijer, Kjell-Erik Karlsson,
            Sten Lundström, Rolf Olsson, Camilla Sköld Jansson, Karin Thorborg
            och Gunilla Wahlén (alla v).
          </note>
          <note type="speaker" n="b76cf969">
            Anf. 6 MARGARETA ANDERSSON (c):
          </note>
          <u who="Q4935882" xml:id="i-be143c422a8a2e62-0" n="f63c2ac2">
            <seg n="1d299ad5">
              Herr talman! Ärade åhörare! På svensk arbetsmarknad har vi i
              många år hållit ordning och reda genom kollektivavtal. Det har
              inneburit att fackliga organisationer och arbetsgivare har tagit
              ansvar för löneutvecklingen i Sverige, och det har gjort oss konkurrenskraftiga
              i världen.
            </seg>
            <seg n="ebb75b78">
              Från Centerpartiets sida anser vi att den här modellen ska vårdas,
              och vi är beredda att försvara kollektivavtalen i internationella
              sammanhang. Vi vill absolut inte ha några politiska initiativ
              på området. Men då krävs också att man från fackligt håll hanterar
              avtalen på ett ansvarsfullt sätt. Att hävda att utländska företag
              skulle vara skyldiga att betala genomsnittslöner, som Byggnads
              faktiskt gjorde i det aktuella fallet, ser inte jag som ett ansvarsfullt
              sätt att hantera frågan. Nu har vi i stället en situation där
              risken är stor att Byggnads kommer att dras inför EG-domstolen,
              och vilket domslut det kan bli där är det svårt att göra en bedömning
              av.
            </seg>
            <seg n="f7bbcb5b">
              Byggnads hantering av fallet med de lettiska byggnadsarbetarna
              i Vaxholm kan verka konkurrensbegränsande, och det kommer troligen
              EG-domstolen att anmärka på. Vilka slutsatser man sedan drar är
              svårt att säga. Centerpartiet är för det öppna Europa! Att människor
              kommer hit är en positiv konsekvens av EU:s fria rörlighet som
              inte bara gäller varor och kapital utan som nu också gäller människor
              och tjänster.
            </seg>
            <seg n="4da16805">
              Herr talman! Sverige har i alla tider varit ett öppet land. Människor
              från andra länder har kommit hit för att söka skydd och för att
              skapa sig en ny framtid. Så kommer det att vara även i framtiden,
              och vi måste i Sverige lära oss att hantera den nya situationen
              och inte vara så förtvivlat rädda!
            </seg>
            <seg n="8b64325e">
              Rädslan för det okända får inte göra att vi bygger upp murar
              som är svåra för oss själva att klättra över. Vi är 9 miljoner
              invånare och resten av EU är 441 miljoner. Vi har mycket större
              behov av att svenska företag med sina duktiga arbetare och tjänstemän
              kan komma ut på nya marknader än vad andra länder har att komma
              in på vår i realiteten ganska begränsade marknad.
            </seg>
            <seg n="e3f40117">
              Regeringen har ett stort ansvar för att till exempel utstationeringsdirektivet
              ska bli tydligare. Vid permanent etablering av verksamhet ska
              svenska avtal gälla, men ingen kan i dag säga vad viss tid, som
              det står i direktivet, betyder. Är det några dagar, veckor eller
              månader när ursprungslandets regelverk ska gälla? Det behöver
              belysas av EU, och på det viset kan det vara bra om Laval un Partneri
              eller Lettlands regering tar upp fallet till EG-domstolen. Tydliga
              regler som gäller lika för alla ger bättre förutsättningar för
              konkurrens på lika villkor.
            </seg>
            <seg n="2457518b">
              Nästa stora fråga som kommer att behandlas på det här området
              är det så kallade tjänstedirektivet. Det förbereds i kommissionen,
              och från början var Socialdemokraterna för det här förslaget.
              På senare tid har man i stället backat och vill införa begränsningar
              i direktivet. Jag känner inte igen resonemangen. Den svenska regeringen
              har alltid varit frihandelsvänlig. Varför ska det inte gälla med
              avseende på tjänster?
            </seg>
            <seg n="731cedf0">
              Herr talman! I dag har svenska företag mycket svårt att komma
              ut i olika europeiska länder. Vi skulle i vårt land tjäna på om
              man införde ett tjänstedirektiv som gav tjänsteföretagen villkor
              som liknar de för företag som handlar med varor.
            </seg>
            <seg n="366cb0bd">
              Vi i Centerpartiet anser att lönedumpning eller social dumpning
              är fel ur alla synvinklar, och det måste motarbetas. I det fallet
              har vi säkert som svenska konsumenter en hel del att göra i våra
              val av varor. Vi kan i svenska butiker köpa leksaker och kläder
              som tillverkats av människor i Sydostasien med löner och anställningsvillkor
              som är mycket långt ifrån vad vi anser rimliga, men i de fallen
              hörs inte särskilt stora protester. För min del skulle jag gärna
              se att solidariteten skulle vara större även med de här löntagarna.
            </seg>
            <seg n="4bb24ffa">
              Eller, herr talman, är det möjligen så att när det gäller kvinnors
              löner och arbetsvillkor så är solidariteten inte så stor? Ingen
              brydde sig särskilt mycket om de sömmerskor som blev arbetslösa
              i Sverige eller de baltiska kvinnor som till usla löner tog över
              jobbet när den svenska tekoindustrin lades ned. Ska inte alla
              behandlas någorlunda lika oavsett var man bor i världen?
            </seg>
            <seg n="192483cd">
              Vi lär behöva nya vänner i världen, för de växande ekonomier
              som finns i Kina, Indien och Sydamerika lär inte vara mer Sverigevänliga
              än de som finns i våra grannländer runt Östersjön. WTO-förhandlingarna
              är inte mildare än EU-direktiven, och andra stater kommer också
              att ställa krav på att vi ska släppa in både varor och tjänster
              från dem, likaväl som vi kan sälja det vi producerar på deras
              marknader.
            </seg>
          </u>
          <note n="d649f14a">
            I detta anförande instämde Lars-Ivar Ericson och Kenneth Johansson
            (båda c).
          </note>
          <note type="speaker" n="f2e0a886">
            Anf. 7 ULF HOLM (mp):
          </note>
          <u who="Q520956" xml:id="i-3e46508d4b14b00b-0" n="7157935e">
            <seg n="29eeb8eb">
              Herr talman! Det har varit ett ganska högt tonläge i den här
              debatten om kollektivavtalen, och inte bara här i kammaren utan
              också ute i den mediala debatten. För mig och Miljöpartiet är
              detta i princip en helt vanlig arbetskonflikt på den svenska arbetsmarknaden.
              Den har ställts på sin spets, men det är trots allt en vanlig
              konflikt som sköts av arbetsmarknadens parter. Vad jag vet är
              Byggnads inblandade i ett tiotal sådana här arbetskonflikter per
              år.
            </seg>
            <seg n="ba68e8ae">
              Min och Miljöpartiets utgångspunkt är att den svenska modellen
              med kollektivavtal har varit och är en välgång såväl för arbetstagare
              som för arbetsgivare och samhället i stort. Man kan givetvis ha
              synpunkter på hur kollektivavtalen ser ut, vilket såväl facken
              som arbetsgivarna har ibland, och ibland vidtar man fackliga stridsåtgärder.
              Men man kommer överens förr eller senare. Det måste vara målet
              att det är arbetsmarknadens parter som kommer överens. Jag tycker
              inte alls om den utvecklingen att det är vi politiker som ska
              lägga oss i de här frågorna.
            </seg>
            <seg n="e3e5ea9d">
              Det är bra med kollektivavtal med branschvisa anpassningar, flexibilitet
              mellan olika grupper och så vidare. Men det finns hot mot detta,
              framför allt som en effekt av EU-medlemskapet inte av EU-medlemskapet
              i sig, men därför att länderna i EU har byggt upp avtalen på olika
              sätt. I en del länder är det just politiker som bestämmer minimilöner
              och så vidare. Vi i Sverige har valt den svenska modellen med
              kollektivavtal. Det gör naturligtvis att det blir spänningar,
              men utgångspunkten måste vara att vi fortsätter att använda den
              svenska modellen.
            </seg>
            <seg n="af49cc82">
              Jag tror att det är bra att man nu prövar EU-reglerna och utstationeringsdirektivet,
              och även tjänstedirektivet kommer att spela en roll. Då gäller
              det att vi i Sverige också vågar ta strid i de förhandlingarna
              i EU. De flesta här vet säkert att jag tycker att vi i Sverige
              brukar vara alldeles för tafatta i förhandlingar i EU. Vi måste
              våga ta striden. Vi måste våga stå för den modell som vi tycker
              är bra. Det gäller kollektivavtalen, men det gäller lika mycket
              införselkvoterna och torskfiskebeståndet. Vi måste våga säga ifrån
              och bli, ursäkta uttrycket herr talman, lite mer uppkäftiga i
              EU-debatten.
            </seg>
            <seg n="36c5d3d6">
              Flera har varit inne på den fria rörligheten för människor. Den
              stöder vi i Miljöpartiet fullt ut. Jag tror på ett samhälle utan
              gränser i Norden, EU, Europa och världen. Det var också därför
              Miljöpartiet var för arbetskraftsinvandring från länder utanför
              EU och EES. Det var också därför Miljöpartiet var emot övergångsreglerna
              för de tio nya länderna i EU. Det var ett hot mot den fria rörligheten
              och kan inte accepteras i ett grönt samhälle.
            </seg>
            <seg n="71f7bdaa">
              I samband med vårens debatt om övergångsreglerna tillsatte vi
              i Miljöpartiet en arbetsgrupp tillsammans med LO. Vi hade ett
              gemensamt intresse av en bättre fungerande svensk arbetsmarknad.
              Det betyder att de seriösa företagen ska gynnas. Förekomsten av
              ekonomisk brottslighet genom att man använder svart arbetskraft
              måste minskas. Arbetstagares ställning på arbetsmarknaden ska
              stärkas. Detta var vi överens om, och det är vi fortfarande. Det
              är den målsättningen vi har.
            </seg>
            <seg n="47455ff7">
              Miljöpartiets uppfattning är att kollektivavtalen ska gälla.
              Men vi välkomnar också den prövning som nu sker först i Arbetsdomstolen
              men sedan också kanske i EU-domstolen av utstationeringsdirektivets
              och tjänstedirektivets effekter på den svenska arbetsmarknaden.
            </seg>
          </u>
          <note type="speaker" n="97ea1937">
            Anf. 8 ANDERS KARLSSON (s):
          </note>
          <u who="Q3375074" xml:id="i-ec0cd5672dd8b561-0" n="86d0f3cc" next="i-a1366af66790369b-0">
            <seg n="db69879b">
              Herr talman! Vi socialdemokrater anser inte att arbetstagare
              från andra EU-länder ska arbeta i Sverige under sämre villkor
              än svenska arbetstagare. Vi ska med andra ord behandla utländska
              företag och anställda på samma sätt som vi behandlar svenska företag
              och svenska arbetare. Därför anser vi att fackliga organisationer
              ska kunna ta till stridsåtgärder mot företag från andra EU-länder
              som är verksamma här i Sverige men som vägrar att teckna svenska
              kollektivavtal.
            </seg>
            <seg n="a97686d9">
              Vi är positiva till fri rörlighet för både löntagare och företag
              inom Europa, men vi ska inte använda EU:s utvidgning för att sänka
              löntagarnas standard i Sverige utan vi ska använda EU:s utvidgning
              för att höja löntagarnas standard i Estland och övriga länder.
              Det är det som är pointen i vårt resonemang.
            </seg>
            <seg n="f80d98ee">
              En del av talarna här har sagt att man i princip tycker att kollektivavtal
              är bra. Men jag måste ändå återigen ställa frågan till Moderaterna:
              Gäller det de svenska kollektivavtalen, förhandlingsrätten och
              rätten att vidta stridsåtgärder för att hävda svenska kollektivavtal?
              Blir det ett ja eller ett nej på det, Anders G Högmark?
            </seg>
            <seg n="02aa25ea">
              Jag fick inte något svar från Carl B Hamilton när jag frågade
              om Folkpartiets ekonomiska taleskvinna Karin Pilsäter anser att
              svenska byggnadsarbetare är så dåliga att de inte är värda de
              löner som de har i dag. Jag måste då få fråga Folkpartiet om det
              finns andra löntagargrupper i Sverige som Folkpartiet anser är
              ineffektiva så att de skulle må bättre av sänkta löner.
            </seg>
            <seg n="c96569f4">
              Och kan jag få ett svar: Är det så att svenska kollektivavtal
              ska gälla på svensk arbetsmarknad, Carl B Hamilton?
            </seg>
            <seg n="c0ea0060">
              Stefan Attefall frågade om en översyn av arbetsmarknadslagstiftningen.
              Något sådant kan jag inte lova dig i dag. Vi vill ha en arbetsmarknadslagstiftning
              som fungerar som en skyddslagstiftning för löntagarna. Om den
              kan stärkas tror jag inte att vi har någonting emot det, men det
              är också viktigt att parterna på arbetsmarknaden är med i en sådan
              process och att vi verkligen tar ett ansvar för den, som man gjorde
              1938 i Saltsjöbadsavtalet.
            </seg>
          </u>
          <note n="a138acf0">
            Till sist beträffande utstationeringsdirektivet: Arbetsmarknadsutskottet
            genomförde den 27 maj 2004 en hearing i riksdagen. Tore Sigeman,
            professor i arbetsrätt, inledde. På hans overheadbild nr 4 står
            det:
          </note>
          <u who="Q3375074" xml:id="i-a1366af66790369b-0" n="86d0f3cc" prev="i-ec0cd5672dd8b561-0">
            <seg n="e124b7fc">
              Huvudregeln är att svenska kollektivavtal ska gälla från den
              första dagen. Undantag: arbete vid första installation av vara
              som utförts av yrkesutbildade arbetstagare efter åtta dagar. Detta
              undantag gäller dock inte byggnadsarbetare.
            </seg>
          </u>
          <note n="b99577ca">
            I detta anförande instämde Christer Adelsbo, Tomas Agenberg,
            Birgitta Ahlqvist, Kerstin Andersson, Luciano Astudillo, Lennart
            Axelsson, Cinnika Beiming, Mats Berglind, Mona Berglund Nilsson,
            Rune Berglund, Laila Bjurling, Britt Bohlin Olsson, Sinikka Bohlin,
            Claes-Göran Brandin, Catharina Bråkenhielm, Gunilla Carlsson i
            Hisings Backa, Marianne Carlström, Kerstin Engle, Alf Eriksson,
            Matilda Ernkrans, Joe Frans, Helena Frisk, Reynoldh Furustrand,
            Birgitta Gidblom, Agneta Gille, Marie Granlund, Per Erik Granström,
            Monica Green, Carina Grönhagen, Billy Gustafsson, Christin Hagberg,
            Michael Hagberg, Maria Hassan, Hans Hoff, Nils-Göran Holmqvist,
            Carina Hägg, Berit Högman, Leif Jakobsson, Inger Jarl Beck, Ann-Kristine
            Johansson, Lars Johansson, Peter Jonsson, Sonia Karlsson, Arne
            Kjörnsberg, Lennart Klockare, Kerstin Kristiansson Karlstedt,
            Kurt Kvarnström, Britta Lejon, Niclas Lindberg, Rolf Lindén, Åsa
            Lindestam, Britt-Marie Lindkvist, Anne Ludvigsson, Inger Lundberg,
            Louise Malmström, Christina Nenes, Marie Nordén, Kaj Nordquist,
            Kjell Nordström, Göran Norlander, Carina Ohlsson, Ronny Olander,
            Veronica Palm, Göran Persson i Simrishamn, Helene Petersson, Raimo
            Pärssinen, Christer Skoog, Hans Stenberg, Anneli Särnblad, Tone
            Tingsgård, Paavo Vallius, Börje Vestlund, Lilian Virgin, Göte
            Wahlström, Tommy Waidelich, Lars Wegendal, Ulla Wester, Mariann
            Ytterberg, Kristina Zakrisson, Karin Åström, Maria Öberg och Krister
            Örnfjäder (alla s).
          </note>
          <note type="speaker" n="672ba37a">
            Anf. 9 ANDERS G HÖGMARK (m):
          </note>
          <u who="unknown" xml:id="i-44fe287ee24edd62-1" n="8e03ba5b">
            <seg n="160ceaf5">
              Herr talman! Jag är alldeles övertygad, Anders Karlsson, om att
              de som sitter här på läktaren och de som sitter hemma och lyssnar
              eller eventuellt tittar på detta uppfattar mycket tydligt och
              klart att Moderata samlingspartiet är för kollektivavtal på den
              svenska arbetsmarknaden och för organisationers rätt att tillgripa
              stridsåtgärder för att vid behov få sådant kollektivavtal tecknat.
              Jag hoppas nu att Anders Karlsson och alla andra här, även Socialdemokraterna
              i övrigt, uppfattar detta svar.
            </seg>
            <seg n="1eb6856b">
              Detta är reglerat i svensk lag, och svensk lag brukar reglera
              svenska förhållanden. Det förefaller ganska naturligt att det
              är så på svensk mark.
            </seg>
            <seg n="15ab39ed">
              Jag skulle vilja ställa en fråga nu när jag har svarat på Anders
              Karlssons: Var stod Anders Karlsson för 15 år sedan när den socialdemokratiska
              regeringen ville vingklippa den svenska fackföreningsrörelsen
              och förvägra denna rätten att förhandla och teckna avtal? Var
              han här utanför huset? Var han hemma i Skåne och demonstrerade
              till förmån för förslaget eller måhända lite i protest mot förslaget
              i den roll han då hade i Byggnads?
            </seg>
            <seg n="8ebebb50">
              Det kunde vara väldigt roligt för dem på läktarna att få höra
              detta och givetvis även för dem hemma i Skåne de kanske minns
              vad Anders Karlsson gjorde då.
            </seg>
            <seg n="f9db12a4">
              Herr talman! Ordning och reda är viktigt för den svenska arbetsmarknaden,
              och det gäller att kombinera detta med regler mot social dumpning
              och mot lönedumpning. Jag hoppas att Anders Karlsson hör detta.
              Det är också viktigt att man har en arbetsplats som är fysiskt
              säker genom de lagar och regler som finns. De ska gälla från första
              stund som man är här.
            </seg>
            <seg n="a92c0116">
              Men det är också viktigt att man hittar möjligheter att kombinera
              detta med de öppna gränserna, för öppna gränser skapar välstånd.
              Anders Karlsson var ju själv inne på att ökad handel och ökad
              frihet över gränserna skapar höjda löner. Jag är alldeles övertygad
              om att det är riktigt. Därvidlag är vi överens. Det skapar också
              en konkurrens som är väsentlig. Just vad gäller byggsektorn är
              det ganska intressant att läsa, herr talman, vad bostadsutskottets
              majoritet, socialdemokrater med flera, skriver i sitt betänkande
              nr 1 från innevarande riksmöte:
            </seg>
            <seg n="4864e764">
              Byggområdet är ett prioriterat område för Konkurrensverket med
              avseende på konkurrens. Man refererar till att det inom ramen
              för Nordiska rådet genomförs ett projekt för att öka utbytet inom
              byggsektorn mellan de nordiska länderna och mellan Norden, Baltikum
              och Polen. En förbättrad konkurrens inom regionen skapar möjligheter
              till lägre bygg- och boendekostnader.
            </seg>
            <seg n="8b06aba6">
              Man framhåller vidare: Med anledning av detta arbete har också
              de nordiska bostadsministrarna tillsammans med bostadsministrarna
              i Estland, Lettland och Polen skrivit under en deklaration om
              ökat utbyte inom byggsektorn mellan länder i den nordiska dimensionens
              region.
            </seg>
            <seg n="a11d8b32">
              Man konstaterar sedan i utskottet att krav måste ställas på att
              de inom byggsektorn verksamma agerar för en stärkt och mer öppen
              konkurrens. Min fråga, som säkert delas av många andra som sitter
              och lyssnar på detta, är: Vad menar man med detta? Vad är det
              för initiativ som man har tagit med länderna på andra sidan Östersjön
              just för att stärka konkurrensen? Den här diskussionen och det
              som nu pågår bland annat i Vaxholm indikerar inte någon större
              beredvillighet från Byggnads att öppna för denna konkurrens. Herr
              talman! Det skulle vara mycket intressant att få en klar bild
              av detta.
            </seg>
            <seg n="8ae68077">
              Med utstationeringsdirektivet har EU försökt att reglera några
              av de saker som kommer att bli mer och mer aktuella i framtiden.
              Jag sade tidigare att jag tror att vi får se fler och fler tvister
              om tolkning av avtal. Det gäller då att kunna kombinera vår tradition
              med kollektivavtal, som vi moderater helhjärtat ställer upp bakom,
              med de argument som jag tidigare utvecklat. Vi vill inte ha en
              lagreglering. Vi vill inte att regeringen, som den gjorde 1990,
              går in och hindrar fackföreningar från att fritt förhandla fram
              löner och anställningsvillkor.
            </seg>
          </u>
          <note n="c2d39611">
            I detta anförande instämde Lena Adelsohn Liljeroth, Magdalena
            Andersson, Beatrice Ask, Nils Fredrik Aurelius, Catharina Elmsäter-Svärd,
            Krister Hammarbergh, Bengt-Anders Johansson, Anna Lilliehöök,
            Patrik Norinder, Anita Sidén, Carl-Erik Skårman och Per Westerberg
            (alla m).
          </note>
          <note type="speaker" n="d189b500">
            Anf. 10 CARL B HAMILTON (fp):
          </note>
          <u who="unknown" xml:id="i-98fc5e18c30e3622-1" n="61e584ca">
            <seg n="ed47a094">
              Herr talman! Folkpartisterna kan avstå från att instämma i mitt
              anförande. Jag vet i mitt hjärta att de gör det. Det är säkert
              fler här i kammaren som gör det dessutom.
            </seg>
            <seg n="c0677779">
              Jag tror att det är viktigt att notera att konfliktlinjen i denna
              konflikt inte nödvändigtvis är den klassiska mellan arbete och
              kapital, mellan arbetstagare och arbetsgivare. Arbetsrätten är
              ju uppbyggd på denna konfliktlinje. Här har vi en annan. Det finns
              ingen arbetsgivarpart i denna konflikt som med välfyllda kassor
              skulle stödja ett lettiskt byggföretag i Vaxholm. Svenska byggföretag
              har ju förlorat en upphandling. Varför skulle de göda en lettisk
              ny konkurrent och hjälpa dem att komma hit och etablera sig? Nej!
            </seg>
            <seg n="a1f4f988">
              Därmed blir det en obalans i maktfördelningen på denna del av
              arbetsmarknaden. Vi liberaler är väldigt angelägna om att det
              inte ska vara David och Goliat, och därför är vi väldigt angelägna
              om att det ska finnas en maktbalans. Obalansen illustrerades väl
              i Svenska Dagbladet häromdagen när en bygg-vd sade att fackets
              kamp i Vaxholm till stora delar också är vår kamp. Det är alltså
              en klassisk konflikt mellan producenter i Sverige, företag och
              anställda, å ena sidan och konsumenter och skattebetalare å den
              andra.
            </seg>
            <seg n="0d4028ba">
              Konfliktlinjen går inte alls mellan arbete och kapital här. Den
              går mellan svenska protektionister och producenter å ena sidan
              och frihandlare å den andra.
            </seg>
            <seg n="700feac8">
              Det är också därför Anders Karlssons försök att ta en högre moralisk
              position blir väldigt problematiskt. Ju mer man slår vakt om det
              egna, desto mer utestänger man nämligen andra. Sedan hjälper det
              inte att Anders Karlsson har ett högt tonläge beträffande den
              internationella solidariteten. Det ligger i sakens natur: Har
              man väldigt stränga regler för utländsk konkurrens på arbetsmarknaden
              eller andra marknader, ja, då utestänger man. Det blir ju konsekvensen.
              Även om principen, Anders Karlsson, säkert är idealistisk jag
              håller med om det och historiskt framsprungen blir konsekvensen
              i dagens Europa en utestängning som är till nackdel för letterna,
              naturligtvis, men också för svenska konsumenter och skattebetalare.
            </seg>
            <seg n="668c6ca8">
              Du har inte monopol på den högre moraliska positionen.
            </seg>
            <seg n="5b9c4da7">
              Vi liberaler vill riva murar. Vi vill ha rörlighet över gränserna
              för enskilda människor så att de fritt kan välja var de vill leva
              och bo. Konsekvensen av Byggnads agerande i Vaxholm är en utestängning,
              och det är därför den här konflikten har en sådan stark moralisk
              sida, förutom den arbetsrättsliga.
            </seg>
            <seg n="b4c9752e">
              Sedan börjar man ju undra. Lars Ohly hade ett väldigt kraftfullt
              inlägg här. Men varför var ni för att man inte skulle ha några
              övergångsregler i våras? Det blir ju obegripligt mot bakgrund
              av ditt anförande.
            </seg>
            <seg n="e068a140">
              Jag tycker att vi också ska tänka på de byggjobbare i Sverige
              som ska jobba utomlands. Det är väldigt viktigt för dem att det
              finns ett fungerande regelverk även när de arbetar utanför landets
              gränser.
            </seg>
            <seg n="1139f696">
              Anders Karlsson tog upp Tore Sigeman. Den analys han gjorde var
              av hur svensk nationell rätt ska tillämpas, men han diskuterade
              inte kollisionen mellan EG-rätten och den svenska rätten. Han
              hade inte gått tillbaka för att titta på EG-lagstiftningen och
              hur den var implementerad i Sverige.
            </seg>
            <seg n="27622929">
              Sedan har jag ju sagt att kollektivavtal på svensk arbetsmarknad
              är Folkpartiets linje. Det är också jag som står här som företräder
              Folkpartiet, ingen annan i någon radiodebatt eller något annat,
              okej?
            </seg>
          </u>
          <note type="speaker" n="0108f35c">
            Anf. 11 STEFAN ATTEFALL (kd):
          </note>
          <u who="Q966884" xml:id="i-1f34229c33018684-1" n="b70892c8">
            <seg n="335e492a">
              Herr talman! Vi förstår som sagt lite grann taktiken bakom den
              här debatten. Vi märkte i våras inför EU-parlamentsvalet att Socialdemokraterna
              tycktes ha funnit en ny stridsfråga när man blåste upp det förhatliga
              tjänstedirektivet som det stora hotet mot allt vad välfärd heter.
              Att man några månader tidigare i praktiken hade godkänt det man
              bråkade om och gick emot försökte man dölja, och så försökte man
              köra en EU-valrörelse för att mobilisera de egna styrkorna och
              fackombudsmannakåren i EU-valet.
            </seg>
            <seg n="f673efb0">
              Det gick inte så bra. Luften gick ur den valrörelsen på något
              sätt. Nu förstår jag att man försöker blåsa upp den här frågan
              som den stora stridsfrågan.
            </seg>
            <seg n="4ea2eff4">
              Den här förhatliga alliansen kallas nu allt möjligt. Kärt barn
              har många namn. Vi är en maktallians för systemskifte, vi är en
              lönesänkarallians, vi är en skattesänkarallians, vi är allt möjligt.
              Själva kallar vi oss Allians för Sverige. Vi i den alliansen är
              för den modell vi har i Sverige, men vi inser också att det finns
              en del problem med den, särskilt i den nya värld med alltmer rörlighet
              över gränserna som vi faktiskt brett bejakar i denna kammare.
            </seg>
            <seg n="9e0de36a">
              Det är därför jag föreslår en översyn av vår lagstiftning. Det
              kan innebära förstärkta rättigheter för löntagare i lagstiftningen.
              Det kan innebära lite andra regelverk. Men det innebär också att
              vi försöker se hur vi kan skapa bra villkor för våra löntagare
              men också bra konkurrenskraft i det nya Europa, i den nya värld
              som vi alla bejakar. Statsminister Göran Persson påstår ju nu
              att han bejakar också rörligheten för turkar i det nya Europa
              då de blir medlemmar någon gång i framtiden.
            </seg>
            <seg n="d6cd8e11">
              Vi har ju en kommunist med i den här debatten, och därför kan
              jag citera Hegels tes, antites och syntes. Om nu socialdemokratin
              vill hävda att man står för tesen och någon annan står för antitesen
              står jag gärna för syntesen. Hur får vi ihop de här olika intressena
              i det nya, moderna samhället? Det är det jag tycker debatten ska
              handla om, inte att försöka måla spöken överallt där man kommer
              åt.
            </seg>
            <seg n="7371fa3f">
              Vi måste också vara ärliga i den här konflikten. På tjänstemannasidan
              vet vi att det finns minimivillkor, men på en arbetsplats finns
              det sällan två personer med exakt samma lön. Det finns individuell
              lönesättning. Man tar hänsyn till utbildning, erfarenhet, ålder,
              ansvar i jobbet och liknande saker. Men så har vi då arbetsplatser
              av Byggnads typ där man har en lönestruktur som bygger på ackord
              och mätningsavgifter på 8 % på lönesumman som går till att försörja
              ett stort antal ombudsmän som sysslar med just mätningar av arbetsuppgifterna.
            </seg>
            <seg n="839b1b87">
              På den arbetsplats i Vaxholm vi nu pratar om handlar det om ungefär
              30 000 kr i månaden som Byggnads förlorar i mätningsavgifter.
              Man har ett system som gör att man blir mer konservativ än vad
              jag tror att man annars skulle ha blivit, och då jämför jag som
              sagt attityden från Byggnads sida med hur Metall hanterade den
              konflikt som uppstod vid Saab i Trollhättan.
            </seg>
            <seg n="db61b2aa">
              Vi behöver inse att ska vi ha den svenska modell som vi använt
              oss av förut gäller det också att vi använder den vapenarsenal
              som finns på ett klokt sätt, försöker reda ut vad EU-rätten säger
              och försöker anpassa svensk lagstiftning så att vi garanterar
              bra villkor för löntagare, undviker att vi får en spiral nedåt
              vad gäller arbetsvillkor men samtidigt möter det nya Europa och
              välkomnar våra vänner på andra sidan Östersjön in på den svenska
              arbetsmarknaden. Om vi inte gör detta tror jag att vi egentligen
              är emot att vi får hit letter, estländare och polacker till den
              svenska arbetsmarknaden.
            </seg>
            <seg n="75720162">
              Jag tror att vi behöver dem, jag tror att vi ska välkomna dem
              och jag tror att vi ska göra det på ett riktigt och rimligt sätt.
              Jag tror inte att någon här i kammaren exakt vet hur regelverket
              i praktiken kommer att tolkas i framtiden. Där har vi en spännande
              utmaning framför oss. Låt oss ta den i arbetsmarknadsutskottet,
              Anders Karlsson!
            </seg>
          </u>
          <note type="speaker" n="7809803c">
            Anf. 12 LARS OHLY (v):
          </note>
          <u who="Q262285" xml:id="i-bc92d0a68e3750b9-1" n="63ab0a0c">
            <seg n="94002e91">
              Herr talman! Jag ska göra något ovanligt i den här debatten.
              Jag ska svara på en fråga.
            </seg>
            <seg n="8068f1b0">
              Carl B Hamilton frågade varför Vänsterpartiet var emot övergångsregler.
              Det blir ju helt ologiskt med tanke på den här debatten, sade
              han. Inte alls! Övergångsregler hade inte på något sätt förhindrat
              det lettiska företaget att konkurrera med lönedumpning på det
              sätt som nu sker. Tvärtom, och det instämmer LO i, skulle övergångsreglerna
              möjligtvis kunna ha haft någon effekt på de sociala försäkringssystemen
              och deras användande men inte alls på ett lettiskt företag som
              kommer till Sverige med sina anställda för att utföra ett jobb.
            </seg>
            <seg n="dbc81818">
              Övergångsregler skulle heller inte ha hindrat att företaget Vreten
              i Skövde hyr in svetsare från det litauiska bemanningsföretaget
              Onuris. Det är för övrigt en tvist som Metall driver, Stefan Attefall.
              Metall och Byggnads har exakt samma syn på social dumpning och
              lönedumpning. Det finns ingen skillnad därvidlag.
            </seg>
            <seg n="e8d466e0">
              Jag skulle vilja upprepa några frågor.
            </seg>
            <seg n="274d1bbc">
              Fredrik Reinfeldt har sagt: Byggnadsarbetarna har för höga löner.
              Han sade till och med att Byggnads är en skam för LO. Då vill
              jag fråga: Vilka flera ska sänka sina löner? Anders G Högmark!
              Vilka fler ska betala era skattesänkningar för högavlönade genom
              sänkta löner? Är det vårdbiträden? Är det städare? Är det metallarbetare?
              Vilka fler grupper har för höga löner?
            </seg>
            <seg n="7db93b21">
              Carl B Hamilton tar däremot avstånd från sin partiledare. Det
              är jag som företräder Folkpartiet, inte någon annan i någon radiodebatt,
              sade han. Lars Leijonborg sade: Lönerna innebär ett lyft för de
              här människorna. Jag förstår inte varför Byggnads vill förhindra
              att de kommer hit och får dessa höga löner. Dessutom blir det
              billigare för det offentliga när vi kan köpa tjänster som blir
              billigare med lägre löner. Även om Carl B Hamilton är på marsch
              bort från sin partiledare är det väl ändå partiledarens ord som
              gäller.
            </seg>
            <seg n="0f99d1de">
              Därför kvarstår frågan: Varför ska arbetare och tjänstemän betala
              med sämre villkor för era skattesänkningar för högavlönade, som
              aldrig riskerar att utsättas för social dumpning eller lönesänkningar?
            </seg>
            <seg n="860ce676">
              Anders G Högmark frågade Anders Karlsson var han var när stoppaketet
              diskuterades. Var var du själv, Anders G Högmark? Jag stod här
              utanför Riksdagshuset och demonstrerade. Vi var tusentals LO-medlemmar
              som demonstrerade. Men inte var du bland oss. Inte stod du där
              och demonstrerade mot stoppaketet, mot förslagen om att förhindra
              de fackliga organisationerna att sluta avtal och att gå i strejk.
            </seg>
            <seg n="80f8e356">
              Herr talman! Den här frågan är väldigt anknuten till EU-medlemskapet.
              I våras diskuterade vi tjänstedirektivet. Tyvärr är nu den svenska
              regeringen på marsch bort från den position som man hade i valrörelsen,
              därför att nu är man beredd att säga ja till huvuddelen av det
              direktivet, har jag förstått.
            </seg>
            <seg n="0ce71469">
              Dessutom finns det en stor majoritet i den här salen som säger
              nej till folkomröstning om EU:s nya grundlag, som skulle göra
              tjänstedirektivet till en lag även i Sverige. Ni vill förhindra
              oss att bekämpa detta tjänstedirektiv genom att förhindra möjligheten
              att vi får en folkomröstning eller möjligheten för folket att
              säga sitt.
            </seg>
            <seg n="d81236fb">
              Vårt alternativ är att förstärka arbetsrätten, förstärka de fackliga
              rättigheterna och förstärka de anställdas inflytande på arbetsplatserna.
              Demokratin är inte tillräcklig när vi ser de stora skillnaderna
              i makt, i löner, i inkomster och i förmögenheter mellan människor
              och mellan klasser. Alla löntagare berörs om det blir tillåtet
              att dumpa löner på svensk arbetsmarknad. Direktörers löner ska
              pressas upp med hjälp av exempel från de länder där direktörerna
              tjänar allra mest, medan arbetares löner ska pressas ned med hot
              om låglönekonkurrens. Det är inte mycket nytt från högern.
            </seg>
          </u>
          <note n="05a781f5">
            I detta anförande instämde Lennart Beijer, Kjell-Erik Karlsson,
            Sten Lundström, Rolf Olsson, Camilla Sköld Jansson, Karin Thorborg
            och Gunilla Wahlén (alla v).
          </note>
          <note type="speaker" n="bf99bd13">
            Anf. 13 MARGARETA ANDERSSON (c):
          </note>
          <u who="Q4935882" xml:id="i-be143c422a8a2e62-1" n="f63c2ac2">
            <seg n="885ea988">
              Herr talman! Varför ska vi inte lyfta blicken en liten aning
              och se hur det ser ut i andra delar av världen? I länder som USA,
              Kanada, Australien och Nya Zeeland välkomnar man att det kommer
              in nya människor. Man räknar med att dessa människor ska göra
              rätt för sig och bidra till tillväxten i de länder de kommer till.
              Vi måste i Sverige också kunna se möjligheterna i stället för
              alla hinder. Om inte annat bygger vi själva nya hinder.
            </seg>
            <seg n="0dfe22b4">
              Vi kan också fundera lite över vad som händer i unionen och vad
              Lissabonstrategin innebär med det här. Vad som absolut inte får
              hända är att ingenting händer. Det finns inte en viss mängd jobb
              som ska utföras och bara en viss mängd människor som kan ha jobb.
              Det är bara människors fantasi som sätter gränser för hur mycket
              vi kan arbeta, hur mycket vi kan skapa tillväxt av.
            </seg>
            <seg n="2ef5ee5f">
              Herr talman! På det här sättet har bland annat Gnosjöbygden i
              mitt hemlän utvecklats. I slutet av 1800-talet kunde man inte
              försörja sig på de små jordbruken. Några flyttade till Amerika,
              precis som människor gör i dag också. Andra började vad de kallade
              bocka trå. Det innebar allt från gem och råttfällor till att vara
              underleverantörer till Volvo, Saab och andra stora företag. Man
              såg nya behov som kunde fyllas och nya marknader att bearbeta.
              Kan vi inte göra på samma sätt nu också? Kan vi inte på nytt se
              att Sverige har stora möjligheter?
            </seg>
            <seg n="b4cc61fa">
              Man har också från de här trakterna i min hembygd gett sig ut
              i världen. Man har sett att Sveriges gränser är för trånga. Visserligen
              flyttar en del verksamheter ut, och man kan börja fundera över
              hur vi ska motverka det men också hur vi ska utveckla det som
              finns kvar här hemma. Man har bland annat kommit underfund med
              att invandrare är väldigt duktiga att arbeta och anställer dem
              gärna. Man har skaffat sig samarbetspartner i andra länder. Att
              bara bli rädd och ta på sig skygglappar hjälper ingen.
            </seg>
            <seg n="8a627f12">
              Facken och Socialdemokraterna var rädda för den så kallade sociala
              turismen i våras, när de nya EU-länderna blev medlemmar. Nu är
              man rädd för konkurrens. Behandlingen av det lettiska byggföretaget
              visar återigen att fackföreningarna är rädda för konkurrensen.
              Men det hjälper inte: Vi kommer att få den antingen vi vill eller
              inte.
            </seg>
            <seg n="6374298b">
              Vi måste se de här förändringarna som kommer, och vi måste lära
              oss att möta dem. Om vi inte gör någonting kommer det här att
              falla över oss i alla fall. Det är bättre att vi tar hand om dem
              positivt och utan rädsla. Låt oss klara upp vilka regler som ska
              gälla, och låt oss göra det på ett ansvarsfullt och riktigt sätt.
            </seg>
          </u>
          <note type="speaker" n="588aad5c">
            Anf. 14 ULF HOLM (mp):
          </note>
          <u who="Q520956" xml:id="i-3e46508d4b14b00b-1" n="7157935e">
            <seg n="01d19988">
              Herr talman! Svenska kollektivavtal ska gälla i Sverige för alla
              som arbetar i Sverige. Det är en bra utgångspunkt, på samma sätt
              som att rätten att ta till stridsåtgärder ska gälla i Sverige
              också är en bra utgångspunkt, som inte får och inte ska ifrågasättas.
            </seg>
            <seg n="441f8a5a">
              Samtidigt har frågan om öppna gränser varit uppe i debatten.
              Ja, vi från Miljöpartiet vill ha öppna gränser. Men låt mig då
              påminna om en av dem som är inblandade i den aktuella debatten
              i Vaxholm, Byggnads. Byggnads vill ha övergångsregler, däremot
              inte LO. Det var LO som Miljöpartiet samarbetade med i den stora
              frågan om att förbättra villkoren på den svenska arbetsmarknaden.
              Det får man inte glömma. Jag tror att det är farligt om det uppstår
              en situation där svenska företag eller svenska arbetare ställs
              mot andra länders företag och arbetstagare. En sådan situation
              måste givetvis undvikas. Det jobbar vi för från Miljöpartiets
              sida.
            </seg>
            <seg n="ea5cdf67">
              Öppna gränser för människor är viktigt för oss. Jag är glad att
              vi i våras inte fick några övergångsregler för de tio nya länderna
              i EU. Jag hoppas att utredningen om arbetskraftsinvandring äntligen
              kan komma i gång så att vi kan få ett öppnare samhälle. Jag tycker
              att det är bra att man nu får ta reda på vad EG-rätten innebär
              på detta område. Jag tror att det är bra för alla att få veta
              vilka spelreglerna är. Men vi måste också ha en ordentlig faktakoll.
            </seg>
            <seg n="cc4b77e9">
              Jag instämmer gärna i det som Lars Ohly tog upp vad gäller den
              nya EU-konstitutionen, som välkomnas och hyllas så mycket av regeringen.
              Vad innebär den för svenska arbetstagare och den svenska arbetsrätten?
              Vad innebär till exempel förslaget om vad som ska gälla för bemanningsföretag?
              Är det inte så att just den svenska regeringen sitter nere i Bryssel
              och bestämmer minimilöner inom detta område? Har man en gång börjat
              inom ett område är det väldigt enkelt att fortsätta. Någon klarhet
              från Socialdemokraternas sida i den här konflikten och i den här
              diskussionen hade varit bra.
            </seg>
            <seg n="b282e39e">
              Jag tror att arbetsrätten alltid måste vara med i debatten och
              måste omprövas och diskuteras, inte minst därför att samhället
              och omvärlden förändras, precis som vi, Socialdemokraterna och
              Vänstern nu diskuterar hur vi ska kunna minska missbruket av visstidsanställningar
              och precis som att riksdagen har bestämt sig för och efterfrågat
              från regeringen hur man ska kunna skydda föräldralediga från att
              bli sparkade från arbetsplatsen. Vi har ju tyvärr fortfarande
              inte fått ett lagförslag på detta från regeringen trots att riksdagens
              majoritet så har beslutat. Småföretagen ska heller inte gynnas
              gentemot storföretagen i den svenska arbetsrätten.
            </seg>
            <seg n="9934b180">
              Det är väldigt bra att de här frågorna kommer upp på bordet och
              att vi får diskutera detta i en debatt med så pass många lyssnare
              och radiolyssnare, och att regeringens representant är med.
            </seg>
          </u>
          <note type="speaker" n="2584fc4e">
            Anf. 15 ANDERS KARLSSON (s):
          </note>
          <u who="Q3375074" xml:id="i-e10292fabda81ab5-1" n="86d0f3cc">
            <seg n="47eed24a">
              Herr talman! Först måste jag kommentera Carl B Hamilton, eftersom
              han pratade om protektionism och vill göra sig till tolk för bland
              annat de lettiska byggnadsarbetare som är i Sverige, och så talar
              han om att vi gör en utvidgning och inte vill göra den. Så är
              det faktiskt inte. Men vi vill inte göra utvidgningen, och vi
              vill inte att någon ska komma hit och diskrimineras. Det är faktiskt
              diskriminering att låta vissa arbetare inom de olika kollektivavtalen
              jobba för lägre löner. Det är det som det handlar om!
            </seg>
            <seg n="08f04d64">
              Carl B Hamilton säger när det gäller utstationeringsdirektivet
              att det är den svenska lagstiftningen som jag tolkar. Ja, vilken
              skulle jag annars tolka? Skulle jag tolka någon annan lagstiftning
              den lettiska eller den tyska? Nej, självklart inte. Jag ska tolka
              den svenska. Med Carl B Hamiltons resonemang skulle man kunna
              fråga sig om tyskar som kör bil i Sverige ska följa svenska eller
              tyska trafikregler. Ska de följa de tyska? Eller en engelsman
              som kommer hit skulle han köra på vänster sida? Självklart är
              det väl så att det är den svenska lagen som vi ska tolka, Carl
              B Hamilton!
            </seg>
            <seg n="de87528f">
              Lars Ohly! Vi är oerhört tydliga i vår hållning vad gäller tjänstedirektivet.
              Tjänstedirektivet får inte innebära lönedumpning på vår arbetsmarknad.
              Det är hållningen från EU-nämnden, som ministern fick med sig
              när han åkte till förhandlingarna i Bryssel.
            </seg>
            <seg n="5b04714a">
              Till sist skulle man kunna säga att man inte har fått några entydiga
              svar på var de står i kollektivavtalsfrågan, men när Moderaternas
              partiledare det är väl ändå hans ord som gäller säger att svenska
              byggnadsarbetare har för höga löner: Är det en kombination av
              sänkta ersättningsnivåer i arbetslöshetsförsäkringen och i förtäckta
              ordalag angrepp på kollektivavtalen som man gör tydlig? Är det
              så? Nej, jag är rädd för att de borgerliga vill skapa ett låglöneland
              i Sverige.
            </seg>
            <seg n="640b9f1e">
              Till sist rekommenderar jag alla att läsa boken Barskrapad ,
              skriven av Barbara Ehrenreich, som beskriver låglönelandet Amerika.
            </seg>
          </u>
          <note type="speaker" n="12623c53">
            Anf. 16 ANDERS G HÖGMARK (m):
          </note>
          <u who="unknown" xml:id="i-44fe287ee24edd62-2" n="8e03ba5b">
            <seg n="57a58f77">
              Herr talman! Lars Ohly frågade var jag var under den tid då man
              hade diskussioner om stopplagen. Jag var här i kammaren, i denna
              talarstol. Jag argumenterade mot stopplagen, röstade och fällde
              regeringen. Det är jag stolt för!
            </seg>
            <seg n="576d1570">
              Sedan, Anders Karlsson, fick vi inget svar om Anders Karlssons
              bedrifter för 15 år sedan. Det är kanske svårt att minnas, men
              30-talet brukar han ju minnas!
            </seg>
            <seg n="88d5a4c4">
              Vi fick inte höra någonting om det behov av ökad konkurrens som
              Socialdemokraterna skriver om inom byggsektorn och samarbete med
              länderna runt Östersjön.
            </seg>
            <seg n="b49fec5b">
              Jag tycker, herr talman, att den här debatten har visat sig vara
              ganska mycket av en skendebatt. Anders Karlsson har velat måla
              upp skenbilder, fantombilder, och sedan argumenterat mot dem.
              Var vi står är helt klart när det gäller strejkrätten och rätten
              att teckna kollektivavtal. Däremot förbehåller vi oss rätten att
              ha synpunkter på exempelvis Byggnads agerande och omfattningen
              av detta. Och där är vi, herr talman, inte ensamma. I en ledare
              i Aftonbladet för ett par dagar sedan skriver ledarskribenten:
              Ändå är det ett misstag av Byggnads att rikta sina protester direkt
              mot de lettiska arbetarna. Om konflikten i Vaxholm reduceras till
              en kraftmätning mellan några lettiska byggnadsarbetare och en
              välorganiserad svensk fackförening kommer stödet för den svenska
              arbetsmarknadens modell att försvinna.
            </seg>
            <seg n="8c54dbdd">
              Detta är alltså skrivet på ledarplats i Aftonbladet, säkert inte
              i uppsåt att ge support till Moderata samlingspartiet. Snarare
              är det skrivet i uppsåt att få Byggnads och dem närstående politiker
              att reflektera över vilka strider som ett ansvarskännande fack
              bör ta och på vilket sätt man bör föra de striderna. Kanske, Anders
              Karlsson och övriga partivänner till Anders Karlsson som så flitigt
              har instämt i hans inlägg, är detta något att begrunda i julens
              fridfulla tid.
            </seg>
            <seg n="8f85bedb">
              Och sedan, Anders Karlsson, med tanke på lästipset: Läs gärna
              protokollet från 1990! Det är ganska omfattande en och annan timme
              tar det att plöja det men man lär sig en hel del av det i ett
              historiskt perspektiv. God jul med den läsningen!
            </seg>
          </u>
          <note type="speaker" n="34b04883">
            Anf. 17 CARL B HAMILTON (fp):
          </note>
          <note n="3e764432">
            Herr talman! Lars Ohly, ditt huvudanförande innebar en kraftfull
            utestängning och var motsatsen till internationalism!
          </note>
          <u who="unknown" xml:id="i-fde5a34ea403274e-0" n="61e584ca">
            <seg n="9acc583f">
              Jag vänder mig till Anders Karlsson. Det du sade om bilkörning
              var ju lite dråpligt, men poängen är ju den att man måste titta
              både på svensk lag och på EG-rätt. De hänger ju ihop. EG-rätten
              ska implementeras i Sverige, och det vet du ju om.
            </seg>
            <seg n="d2e050ab">
              Sedan sade Anders Karlsson något intressant i sitt första inlägg.
              Ja, han sade nog flera saker som inte var helt ointressanta i
              sitt första anförande, men en var det här: På 30-talet var Saltsjöbadsavtalet
              en kraftfull markering mot staten. Precis! Just! Men det är ju
              det som det inte är längre, därför att facket ju är sammanvuxet
              med staten nu! Regeringspartiets valrörelse betalas ju till stor
              del av facket. LO betalade 7585 miljoner 2002. Byggnads, Anders
              Karlsson, betalade 4, 5 eller 6 miljoner för att finansiera regeringspartiets
              valrörelse. De är ju sammanvuxna, facket och regeringspartiet,
              och därmed maktutövningen och lagstiftningsmakten i Sverige. Det
              är ju detta som gör att övermakten för oss andra känns så stark
              när ni går i gång. Det är kombinationen i järntriangeln: LO, Byggnads
              och regeringspartiet. Det är en övermakt.
            </seg>
            <seg n="cac49c67">
              Ja, herr talman, sedan är det ju detta som är en intressant fråga
              också principiellt. Anders Karlsson hävdar principen om icke-diskriminering.
              Det är en principetik. Men konsekvensen av denna princip är utestängning,
              och därför måste man hitta en rimlig kompromiss. Principetik kan
              drivas för långt. Man måste också ha konsekvensetik, Anders Karlsson.
            </seg>
          </u>
          <note type="speaker" n="badf167e">
            Anf. 18 STEFAN ATTEFALL (kd):
          </note>
          <u who="Q966884" xml:id="i-1f34229c33018684-2" n="b70892c8">
            <seg n="2f11592c">
              Herr talman! Jag ska för ovanlighetens skull svara på en fråga
              som inte är ställd till mig. Anders Karlsson frågade Moderaterna
              om Fredrik Reinfeldts uttalande om vilka som hade för höga löner.
              Jag ska svara på den. Jag vet åtminstone en grupp som har fått
              för höga löneökningar. Det är stadsdirektörerna i Helsingforss
              stad.
            </seg>
            <seg n="0e4e54ac">
              Anders Karlsson sade också att vi skulle skapa ett låglöneland.
              Var han får det ifrån vet inte jag. Men jag vet i alla fall detta:
              Vi har inte lyckats med något sådant, men däremot har socialdemokrater
              och vänsterpartister lyckats skapa en låglönesektor i den reglerade
              vård- och omsorgssektorn. Där vet vi det visar bland annat Medlingsinstitutets
              rapporter och analyser att den stora skillnaden mellan kvinnors
              och mäns löner bland annat beror på att kvinnor jobbar i sektorer
              som har mycket låga löner, och vård- och omsorgssektorn är en
              så reglerad sektor att till och med kommuner och landsting kommer
              överens om att inte konkurrera med varandra med högre löner om
              andra konkurrenter inte finns eller är mycket små.
            </seg>
            <seg n="0501de9c">
              När det gäller diskussionen om att engelsmännen måste köra på
              höger sida i Sverige vill jag säga att vi inte bara ställer det
              kravet på engelsmännen. Vi ställer också krav på att de ska ha
              halvljuset på och att de ska köra med säkerhetsbälte. Men vi ålägger
              dem inte att köpa en svensk bil för att få köra här. Alltså, vi
              ställer upp rimliga, grundläggande säkerhetsvillkor för att de
              ska få köra bil i Sverige. Men vi skapar inte onödigt krångel
              för andra människor att komma till Sverige och turista här.
            </seg>
            <seg n="e243a229">
              Jag tror att det är lite grann så debatten måste föras. Debatten
              blir lätt för eller emot kollektivavtal, för eller emot löntagares
              rättigheter, för eller emot konkurrens, för eller emot rörlighet.
              Vi bör i stället söka lösningen och där tror jag att tjänstemännen
              har gått före på så sätt att man jobbar med grundläggande bra
              villkor för löntagarna men med en oerhört mycket större frihet
              i lönesättningen, i lönestrukturen, än det är på en del av de
              arbetsplatser som nu omfattas av debatten.
            </seg>
            <seg n="6f52805c">
              Jag tror att en del av problematiken sitter där. Det är det vi
              måste se över för att skapa en bra arbetsmarknad för svenska löntagare,
              men också en öppenhet för våra vänner på andra sidan Östersjön.
            </seg>
          </u>
          <note type="speaker" n="bc7a90e2">
            Anf. 19 LARS OHLY (v):
          </note>
          <u who="Q262285" xml:id="i-bc92d0a68e3750b9-2" n="63ab0a0c">
            <seg n="d484f2ce">
              Herr talman! Jag vill tacka Socialdemokraterna för att de tagit
              initiativ till den här debatten. Den är oerhört viktig och måste
              fortsätta föras.
            </seg>
            <seg n="7aa6e675">
              Samtidigt har vi just nu en regering som börjar gå ifrån sin
              position från i våras när det gäller tjänstedirektivet, därför
              att man inte längre är tydlig med att ursprungslandsprincipen
              inte får gälla. Och det är Europafackets, LO:s och TCO:s främsta
              argument mot tjänstedirektivet. Det får aldrig svikas av en socialdemokratisk
              regering.
            </seg>
            <seg n="b202a069">
              Andra svarar inte på frågorna. Folkpartiet vill inte svara på
              frågorna om Lars Leijonborgs uttalanden. Moderaterna vill inte
              svara på frågorna om Reinfeldts uttalanden. Jag förstår det. När
              man talar om att vissa på svensk arbetsmarknad har för mycket
              betalt, när man talar om att det är bra för det offentliga att
              vi får sänkta löner på de jobb som utförs på entreprenad är naturligtvis
              följdfrågan: Vilka fler ska betala de skattesänkningar som ni
              vill genomföra? Vilka fler har för mycket betalt enligt er?
            </seg>
            <seg n="d91c67bd">
              Anders G Högmark vill framstå som den store förkämpen för kollektivavtal.
              Det vore lika rimligt som om jag framstod som den store skattesänkaren.
            </seg>
            <seg n="524b600d">
              Carl B Hamilton låtsas som om det är de fackliga medlemmarna
              som är mäktigast på arbetsmarknaden. Hur kommer det sig då att
              LO:s medlemmar tjänar minst, har hårdast arbetsvillkor, oftast
              är sjukskrivna och oftast drabbas av arbetsskador? Hur kommer
              det sig, om de är de mäktigaste på arbetsmarknaden?
            </seg>
            <seg n="19f14900">
              Herr talman! Människor är inga handelsvaror. Vi får aldrig tillåta
              att människor får olika lön på grund av nationalitet eller etniskt
              ursprung. Vi får aldrig acceptera social dumpning. Skiljelinjerna
              är klara. Därför, Stefan Attefall, är det viktigt att säga ja
              till kollektivavtal mot dem som hotar den rätt som svenska arbetstagare
              har kämpat sig till på svensk arbetsmarknad.
            </seg>
          </u>
          <note type="speaker" n="e9129e3e">
            Anf. 20 MARGARETA ANDERSSON (c):
          </note>
          <u who="Q4935882" xml:id="i-be143c422a8a2e62-2" n="f63c2ac2">
            <seg n="cf6624e5">
              Herr talman! Jag vet inte vem Lars Ohly vände sig till när han
              talade om några som kämpade mot kollektivavtal. Jag har inte hört
              någon i den här kammaren säga någonting sådant, och jag gör det
              inte heller. Vi behöver ha kollektivavtal.
            </seg>
            <seg n="35b813aa">
              Men vi ska leva i ett öppet Europa, och vi behöver de öppna gränserna.
              Men vi behöver också klara regler så att samarbetet med de andra
              EU-länderna fungerar och vi får trygghet för de anställda och
              för företagen.
            </seg>
            <seg n="81be9047">
              Men välkomna ut i verkligheten och se hur det här ser ut! Den
              här utvecklingen kommer, oavsett vad vi säger i den här kammaren.
              Jag anser att vi måste möta framtiden med öppna ögon och varma
              hjärtan. Allting annat är kontraproduktivt och ingenting som jag
              som centerpartist ställer upp på.
            </seg>
            <seg n="2405fa7b">
              Vi ska se till att lösa de här problemen i samverkan och samförstånd.
              Och vi ska se till att ingen hamnar på obestånd, att människor
              kommer att klara sig och kommer att ha ett så bra liv som möjligt
              i det nya Europa, där Sverige är en viktig del.
            </seg>
          </u>
          <note type="speaker" n="a5348a99">
            Anf. 21 ULF HOLM (mp):
          </note>
          <u who="Q520956" xml:id="i-3e46508d4b14b00b-2" n="7157935e">
            <seg n="27e462c1">
              Herr talman! Det har diskuterats mycket om svenska byggnadsarbetare
              har för hög lön. Jag ska inte svara på den frågan, för jag tycker
              inte att vi politiker ska sätta löner. Däremot är frågan vem som
              i dag vill ha sänkt lön. Då tror jag att en stor del tycker att
              det kanske är vi riksdags- och regeringsledamöter som bör ha lite
              sänkt lön. Men inte heller det ska jag uttala mig om här.
            </seg>
            <seg n="fafd9603">
              Men det blir en knivig situation om vi ska bedöma vilka som ska
              ha så och så mycket lön. Det är därför vi har kollektivavtalen.
              Det är därför vi överlämnar till arbetsmarknadens parter att komma
              fram till rimlig lönesättning och inte minst vilken arbetsmiljö
              som ska gälla på svenska arbetsplatser.
            </seg>
            <seg n="a5e005d9">
              Debatten skulle handla om kollektivavtalsrätten. Fackkampen i
              kammaren tycks ha ökat betydligt. Det är ju intressant eftersom
              det har varit så tyst om detta länge. Men frågan är hur oeniga
              vi egentligen är. Ingen tycks ha pratat emot den svenska kollektivavtalslösningen.
            </seg>
            <seg n="a012858f">
              Osäkerheten gäller däremot vad EU-lagstiftningen sätter för gränser
              och ger för möjligheter för arbetstagare och företag i det nya
              EU. Det är här problemen och frågeställningarna ställs på sin
              spets. Och ingen av oss har egentligen kunnat svara på frågan
              vad det är som gäller. Det är därför vi från Miljöpartiet ser
              med glädje på vad EG-domstolen kan tänkas säga om det här.
            </seg>
            <seg n="d4538feb">
              Men vår grunduppfattning som parti är att svenska kollektivavtal
              ska gälla för personer som jobbar i Sverige. Det är en mycket
              viktig utgångspunkt eftersom Miljöpartiet vill ha ett öppet samhälle
              utan gränser för vare sig människor eller för den delen företag.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="bbd6dcd7">
            2 § Svar på interpellation 2004/05:234 om kulturminnesvård
          </note>
          <note type="speaker" n="0c040c0a">
            Anf. 22 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-0" n="86704bc3">
            <seg n="e160222a">
              Herr talman! Cecilia Wikström har frågat mig vilka åtgärder jag
              avser att vidta för att de kulturminnesvårdande myndigheterna
              ska säkerhetsställa en långsiktig förvaltning och vård av kulturhistoriska
              värden i redan befintliga och skyddade kulturmiljöer. Cecilia
              Wikström frågar också om jag avser att ge Riksantikvarieämbetet
              i uppdrag att se över förordningen Bidrag till kulturmiljövård
              så att det blir möjligt för Riksantikvarieämbetet att ge kontinuerliga
              driftsbidrag för att skydda och bevara dessa kulturmiljöer.
            </seg>
            <seg n="6c36692c">
              Jag vill börja i portalparagrafen till kulturminneslagen, där
              det står att det är en nationell angelägenhet att skydda och vårda
              vår kulturmiljö. Ansvaret för detta delas av alla och det är det
              som måste vara grunden till den långsiktiga förvaltningen av kulturmiljön.
            </seg>
            <seg n="88ebaf85">
              Jag skulle vilja nyansera den relativt mörka bild Cecilia Wikström
              ger av förvaltningen och vården av kulturhistoriskt värdefulla
              byggnader och miljöer. Redan i dag finns goda möjligheter, bland
              annat genom ekonomiska styrmedel, för berörda myndigheter att
              stödja en långsiktig förvaltning och vård av vår gemensamma kulturmiljö.
            </seg>
            <seg n="e4be7b76">
              Inom ramen för anslaget 28:26 Bidrag till kulturmiljövård lämnas
              bidrag till vård- och informationsinsatser samt kunskapsuppbyggnad
              inom ändamålen byggnadsvård, kulturlandskapsvård, fornvård och
              vissa arkeologiska ändamål runtom i landet. Under 2004 fördelade
              Riksantikvarieämbetet 230 miljoner kronor till länsstyrelserna,
              som i sin tur fördelade dessa medel utifrån en prioritering baserad
              på kriterier som bland annat det egna länets kulturmiljöprogram,
              skyddade miljöer och behovet av insatser. I detta fall är det
              således Länsstyrelsen i Uppsala län som avgör vilka byggnader
              och miljöer som kan prioriteras inom det egna länet. I detta fall
              alltså det som Cecilia Wikström har tagit upp i interpellationen.
            </seg>
            <seg n="2606199c">
              Sammanlagt fördelar länsstyrelserna varje år medel till ca 500
              olika kulturhistoriskt värdefulla byggnader och miljöer. Anslaget
              går till allt från bruksmiljöer, fäbodar, samiska miljöer, gamla
              industrimiljöer, moderna storstadsmiljöer, fornlämningar, kulturreservat
              och satsningar i världsarvsområden. Alla dessa satsningar bidrar
              till en ökad förståelse för det egna kulturarvet och ett lokalt
              engagemang i kulturmiljöfrågor.
            </seg>
            <seg n="4545e591">
              I landet som helhet finns i dag ca 2 000 byggnader med tillhörande
              miljöer skyddade som byggnadsminnen. Dessutom finns det 18 kulturreservat
              som är skyddade enligt miljöbalken och flera tusen fastigheter
              skyddade enligt plan- och bygglagen. Därutöver tillkommer ett
              stort antal byggnader och miljöer som har ett kulturhistoriskt
              värde, men som inte omfattas av särskilda skyddsbestämmelser.
              Att avgöra vilka enskilda byggnader och miljöer som kan få bidrag
              är i första hand en uppgift för länsstyrelserna. De gör prioriteringarna
              utifrån sin kunskap och behoven i respektive län.
            </seg>
            <seg n="18735f84">
              För att utveckla formerna för en förvaltning samt förbättra förutsättningarna
              till en långsiktig vård och bevarande har Riksantikvarieämbetet
              i samverkan med ett antal länsstyrelser arbetat med att upprätta
              långsiktiga vårdavtal, så kallade kulturvårdsavtal, med ägarna
              till vissa kulturhistoriskt värdefulla fastigheter. Detta har
              också till syfte att stödja och stimulera de enskilda ägarnas
              insatser.
            </seg>
            <seg n="efff6048">
              Med denna belysning av kulturmiljövårdsbidragets flexibilitet
              tror jag mig veta att det går att finna lösningar för att säkerhetsställa
              en långsiktig förvaltning och vård av vår gemensamma kulturmiljö.
            </seg>
          </u>
          <note type="speaker" n="463b37fe">
            Anf. 23 CECILIA WIKSTRÖM (fp):
          </note>
          <u who="Q460539" xml:id="i-75f6630d028e151b-0" n="8fdf8a66">
            <seg n="4b81fa8e">
              Herr talman! Jag vill börja med att tacka kulturministern för
              svaret. Jag tycker att det är trevligt att vi samlas här i kammaren,
              en liten tapper skara som fortfarande tycker att det är viktigt
              med kulturpolitik och att kulturmiljön är viktig att säkerställa
              för kommande generationer.
            </seg>
            <seg n="93d2484c">
              Tack, kulturministern, för svaret som utgör en trevlig och belysande
              exposé över den bidragsgivning som fungerar. Det är förnämligt
              att det blir sagt. Det fungerar väl i de allra flesta sammanhang,
              dock ej i alla.
            </seg>
            <seg n="19417c76">
              De frågor som jag har ställt till kulturministern rör undantagen
              från denna bidragsgivning. Det gäller alltså stiftelser som förvaltar
              unika kulturmiljöer. Där fungerar inte befintlig bidragsgivning
              på det sätt som kulturministern har redovisat.
            </seg>
            <seg n="691bbab4">
              Det gäller att säkerställa att kulturarvet förvaltas och vårdas
              för kommande generationer. Det tror jag att kulturministern och
              jag är helt överens om.
            </seg>
            <seg n="ed981361">
              I svaret hänvisas till länsstyrelserna. Risken med detta är att
              prioriteringarna styrs av blixtinsatser när något akut har inträffat,
              och att resurserna totalt prioriteras så. Det blir räddningsinsatser
              och brandkårsutryckningar.
            </seg>
            <seg n="5b379b22">
              I svaret fäster man inget som helst avseende vid att det till
              Kulturdepartementet har inkommit tre viktiga skrivelser från tre
              länsstyrelser, från landshövdingar, synpunkter från Riksantikvarieämbetet
              och så vidare.
            </seg>
            <seg n="39da4018">
              Jag ska återge något ur det brev som tre landshövdingar Ann-Cathrine
              Haglund, Bo Holmberg och Mats Svegfors skrev till Kulturdepartementet
              i augusti 2000.
            </seg>
            <seg n="7ce89dd3">
              Man hemställer om en ändring i förordningen om bidrag till kulturmiljövård,
              vilket skulle innebära möjlighet att avsätta belopp på upp till
              ett antal miljoner som engångsbidrag till stiftelser som har som
              ändamål att just säkerställa en långsiktig förvaltning för dessa
              ur kulturhistorisk synpunkt särskilt viktiga och unika anläggningar.
            </seg>
            <seg n="361553fe">
              Dessa landshövdingar bedömer att det är mycket angeläget att
              frågan får en lösning i enlighet med det av Riksantikvarieämbetet
              framlagda förslaget också det daterat 2000 och att bidragsförordningen
              ändras i enlighet med detta förslag.
            </seg>
            <seg n="9beafce5">
              Det har inte hänt. Det är ju en sak, om man åtminstone hade fått
              ett svar. Jag tycker att det är väldigt nonchalant att man tar
              emot skrivelser av den här digniteten på Kulturdepartementet och
              inte nog med att man inte agerar inte ens bevärdigar sig med att
              besvara dem. Det tycker jag är oförskämt och klandervärt. Det
              är snudd på skandalöst.
            </seg>
            <seg n="cb17384c">
              Nu förväntar vi oss, med den nya kulturministern, en klar förändring
              i denna nonchalanta och klandervärda attityd.
            </seg>
          </u>
          <note type="speaker" n="4f7e007e">
            Anf. 24 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-1" n="86704bc3">
            <seg n="0c9fe74c">
              Herr talman! Det var hårda ord på slutet. Det började så trivsamt
              och intressant.
            </seg>
            <seg n="0b2b1dc3">
              Den skrivelse som de hårda orden gäller handlar om en kalklinbana
              som, om jag är rätt informerad, passerar en länsgräns. Den har
              varit föremål för diskussioner. Landshövdingarna i fråga har,
              om jag är rätt informerad, varit på departementet och diskuterat
              frågan med den tidigare departementsledningen.
            </seg>
            <seg n="da33e1cf">
              Jag ska inte här analysera varför det har dröjt att svara på
              brev om detta. Jag kan säga att jag ska ta itu med att sätta mig
              in i frågan och se om jag orkar med ett snabbare svar än vad min
              företrädare lyckades med.
            </seg>
            <seg n="97ab2d97">
              Jag betraktar ändå detta som en undanflyktsdiskussion.
            </seg>
            <seg n="de98cf27">
              Kärnfrågorna är ju: Hur mycket kostar det att underhålla dessa
              fastigheter? Hur mycket kostar det att bevara kulturarvet? Hur
              mycket kostar det att säkerställa att framtida generationer också
              kan njuta av det som vi har bestämt ska bestå för evig tid?
            </seg>
            <seg n="f48f9b90">
              Det handlar om pengar. Man kan diskutera om pengarna räcker längre
              om man organiserar det på det ena, andra eller tredje sättet,
              om man betalar engångsbidrag eller om man betalar löpande bidrag.
              Det tycker jag är en pseudodiskussion. Vi lägger i dag en kvarts
              miljard på detta. Det räcker till ungefär så mycket som man får
              för en kvarts miljard.
            </seg>
            <seg n="92cb3577">
              Folkpartiet har inte föreslagit en sekin extra men försöker få
              det att framstå som att man genom extra fina trickserier med tekniken
              kan få en kvarts miljard att räcka längre. Det tror jag inte på.
            </seg>
            <seg n="ab5986fd">
              När det gäller idén om att man skulle ha ett engångsbidrag och
              att det därmed skulle vara tryggare och stabilare är det bara
              det att vi efter en otroligt framgångsrik politik nu har väldigt
              låga räntor. Ett engångsbidrag som ska möjliggöra att med ränteavkastningen
              underhålla till exempel ett slott kräver att engångsavsättningen
              är 30, kanske 40 gånger så stor som det årliga utgiftsbehovet
              med en räntenivå som den i dag. Då tränger man undan underhållet
              av 3040 slott i år för att säkerställa framtida underhåll för
              ett enda slott. Sedan försöker man få det att låta som att man
              därmed löser underhållsproblemen. Det tror jag inte på.
            </seg>
            <seg n="e4b0ec49">
              Jag vill ställa en fråga till Cecilia Wikström. Enligt en undersökning
              som jag läste i går som är framtagen av det moderata utredningskansliet
              bryr sig Folkpartiet inte om att budgeten ska gå ihop. Hur kommer
              det sig att man, trots att man har släppt alla hämningar när det
              gäller sambandet mellan statsutgifter och statsinkomster, inte
              satsar ett öre extra i sin budget för just kulturminnesvården?
            </seg>
            <seg n="2b1d68dc">
              Jag tycker inte att diskussionen om former, teknik och tricks
              hjälper kulturminnesvården. Vad kulturminnesvården behöver är
              möjligen mer pengar, men där har ju Folkpartiet ingenting att
              föreslå.
            </seg>
          </u>
          <note type="speaker" n="af142ccf">
            Anf. 25 CECILIA WIKSTRÖM (fp):
          </note>
          <u who="Q460539" xml:id="i-75f6630d028e151b-1" n="8fdf8a66">
            <seg n="7edbac9f">
              Herr talman! Jag tycker att det här blir roligare och roligare.
              Kulturministern vet att Folkpartiet har nästan 100 miljoner kronor
              mer till utgiftsområdet än vad regeringspartiet har. Så är det.
              Det är bara att läsa vår motion så kan man lätt ta reda på det.
            </seg>
            <seg n="fbd67bee">
              Kulturministern är också fel underrättad om att det skulle handla
              om bara ett enda kulturminne, nämligen kalklinbanan. Det handlar
              om Uppsala, Grönsöö, det handlar om Sörmland och Västmanland,
              Det handlar om Östergötlands län, Olivehult, och så vidare. Detta
              handlar inte om bara ett enda ändamål.
            </seg>
            <seg n="e48a8371">
              Vi kan förutse att det inom kort kommer att finnas många län
              som berörs av samma problematik. Totalt i riket torde det röra
              sig om 25 viktiga minnen, framför allt industriminnen men också
              unika herrgårdsmiljöer, slott och så vidare.
            </seg>
            <seg n="fc0c4e35">
              Det är min bestämda uppfattning, herr talman, att det enda sättet
              att lösa problemet med en långsiktig finansiering av dessa mycket
              viktiga kulturhistoriska miljöer är att stiftelserna tillförs
              erforderliga medel som engångsbidrag. För detta krävs en förändring
              av bidragsförordningen.
            </seg>
            <seg n="0d34765c">
              Riksantikvarieämbetet har givit ett fantastiskt fint underlag.
              Det är bara att läsa innantill. Det är viktigt, herr kulturminister,
              att framhålla att de förändringar som föreslås av Riksantikvarieämbetet
              kan genomföras inom befintlig anslagsram. Att detta inte har åtgärdats
              handlar om byråkrati, ingenting annat.
            </seg>
            <seg n="b0bfee22">
              Det handlar om att se till att reglerna ändras på ett sådant
              sätt att stiftelseburna egendomar kan tillåtas att göra dessa
              förändringar. Det handlar inte om ett tricksande och ett fixande,
              utan det handlar om att avveckla byråkratiska regler som en gång
              har tillkommit men som inte längre fungerar. Frågeställningen
              handlar i grunden om dynamiken, att förändra stödsystemen i takt
              med att verkligheten förändras. Dessa stiftelser har ju tillkommit
              under senare år. Följaktligen måste också byråkratin förändras.
            </seg>
            <seg n="3caf3828">
              Jag kan hänvisa till ett mycket intressant dokument från Riksantikvarieämbetet
              som heter Hemställan om ändring i förordningen (1993:379) om bidrag
              till kulturmiljövård avseende möjlighet att lämna statligt bidrag
              till stiftelser. Det är ett oerhört bra dokument. Det är bara
              att verkställa det med ett penndrag så är denna diskussion helt
              överflödig.
            </seg>
            <seg n="e4b9edb5">
              Jag tycker att det är viktigt att lyfta fram kulturmiljövård
              som ett viktigt område för kulturministern att ta tag i. Det har
              hänt mycket de senaste åren, inte bara att det har kommit viktiga
              skrivelser till departementet som man nonchalant har förbisett.
              Det har också hänt andra saker. Det har hänt att stiftelser har
              tagit över driften av viktiga kulturmiljöobjekt och så vidare.
            </seg>
            <seg n="b06a71cf">
              Den här frågan är ganska viktig. Skulle det vara så som kulturministern
              säger i slutet av svaret till mig i dag, torde Riksantikvarieämbetets
              skrivelse från 2000, där man hemställer om ändring i förordningen
              om bidrag till kulturmiljövård, inte behövas. Ska jag tolka svaret
              som att flexibiliteten som kulturministern talar om så bra i slutet
              faktiskt skulle ge Riksantikvarieämbetet och länsstyrelserna möjlighet
              att flexibelt utnyttja bidraget inom befintligt direktiv? Det
              vill jag gärna få ett svar på.
            </seg>
          </u>
          <note type="speaker" n="428313d8">
            Anf. 26 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-2" n="86704bc3">
            <seg n="fcef9140">
              Herr talman! Jag konstaterar att diskussionen fortsätter på en
              fullständigt orimlig bas. Med ett penndrag, säger Cecilia Wikström,
              kan man få denna kvartsmiljard att räcka mycket längre. Många
              fler byggnadsarbetare, många fler parkarbetare, många fler guider,
              många fler av allting kan man få med ett penndrag genom att undanröja
              ett demokratiskt hinder. Varför bara på kulturminnesområdet? Varför
              inte också ett penndrag när det gäller socialpolitiken eller sjukvården
              som får pengarna att räcka längre, som någon sorts Midaskryss.
            </seg>
            <seg n="b66e9db2">
              Faktum är att Folkpartiet föreslår, trots Cecilia Wikströms vilseledande
              upplysning här, noll kronor mer till det anslag som det här handlar
              om, 28:26. Att Folkpartiet någon helt annanstans föreslår 100
              miljoner hjälper ju inte här. Jag har i debatt efter debatt här
              i riksdagen fått höra om alla andra områden som de 100 miljonerna
              ska användas till. Cecilia Wikström har inte lyckats övertyga
              sin egen riksdagsgrupp om att prioritera detta område ens i den
              lössläppta budgetmotion man har lämnat in som beviljar allt möjligt
              åt alla tänkbara håll och kanter men inte hit.
            </seg>
            <seg n="170a9f7e">
              Kärnfrågorna är fortfarande: Hur ska kulturarvet vårdas? Hur
              ska vi få pengarna att räcka längre? Det problemet löser vi bara
              genom att våga se sanningen i vitögat och göra de prioriteringar
              som behövs.
            </seg>
            <seg n="7c195623">
              Vi har anslagit ett stort belopp, 258 miljoner kronor, en kvarts
              miljard. Vi har också låtit varje länsstyrelse göra prioriteringarna
              så att pengarna hamnar där de gör mest nytta utifrån behoven,
              utifrån vad som är akut och vad som är långsiktigt nödvändigt.
              Jag tycker att det är viktigt att man gör det som är akut. Om
              man låter bli det och i stället prioriterar något annat får det
              allvarliga konsekvenser. Kritiken mot att länsstyrelserna väljer
              att göra akuta saker förstår jag över huvud taget inte.
            </seg>
          </u>
          <note type="speaker" n="665d3ba8">
            Anf. 27 CECILIA WIKSTRÖM (fp):
          </note>
          <u who="Q460539" xml:id="i-75f6630d028e151b-2" n="8fdf8a66">
            <seg n="a414a743">
              Herr talman! Kulturbudgeten sysslar med frågor som rör utgiftsområde
              17 och prioriteringar som görs inom utgiftsområde 17. Där är det
              så att Folkpartiet har nästan 100 miljoner kronor mer än regeringen.
              Hur vi väljer att använda dem kanske inte framgår av specificeringar,
              men vi har ändå 100 miljoner mer än regeringen till utgiftsområdet.
            </seg>
            <seg n="2a2ac464">
              Oppositionspolitikerns uppgift är att syna makten i sömmarna.
              Här har jag upptäckt att ni på fyra år inte ens har orkat med
              att besvara skrivelser från tre landshövdingar, från Länsstyrelsen
              i Uppsala län och från Riksantikvarieämbetet. Detta är ingenting
              annat än en skandal!
            </seg>
            <seg n="1e1a021c">
              Om kulturministern inte har uppfattat det säger jag det en gång
              till. Det handlar om att inom befintlig utgiftsram förändra regelverket.
              Det ska inte kosta mer pengar. Det framgår med all önskvärd tydlighet
              av skrivelsen från Riksantikvarieämbetet. Jag läser innantill:
              Riksantikvarieämbetets förslag innebär till skillnad från nuvarande
              bidragsmöjligheter att man långsiktigt kan säkerställa ett bevarande.
              Säkerställandet ligger dels i de formella kraven på stiftelsen,
              dels i en finansiering som är långsiktig. Detta innebär att ett
              för anläggningen långsiktigt anpassat strategiskt bevarande är
              möjligt till skillnad från dagens system som ibland innebär att
              bevarande inte alls är möjligt eller att bevarandeåtgärder sker
              beroende på tillgång till medel.
            </seg>
            <seg n="d81a931d">
              Vad det handlar om är alltså ett annat instrument som syftar
              till detta. Legala möjligheter och tillräckliga medel saknas i
              dag. Men det är framför allt de legala medlen som saknas. Förändra
              detta system i enlighet med Riksantikvarieämbetets önskan så har
              vi klarat av den här debatten. I dagsläget kan man lova stöd bara
              för tre år i taget. Det är ingen långsiktighet i det.
            </seg>
          </u>
          <note type="speaker" n="2669adce">
            Anf. 28 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-3" n="86704bc3">
            <seg n="01910041">
              Fru talman! Det är mycket diskussion om svarstid för ett brev.
              Det är en kritik som har riktats mot min företrädare som inte
              är här och kan försvara sig. De uppgifter som jag har fått är
              att det här brevet har besvarats vid en överläggning i departementet
              där landshövdingarna har träffat statssekreteraren och fått besked
              om departementets attityd i detta. Jag ska se till att det blir
              ett skriftligt svar och jag ska sätta mig in i frågan. Men inbilla
              er inte, någon i denna kammare som sitter och lyssnar, att man
              genom ett penndrag kan få 258 miljoner kronor att räcka till utgifter
              för 500 miljoner. Det kommer inte att gå. Om det skulle gå ska
              jag vara med på det, och då ska jag se till att det också genomförs
              i sjukvården, kanske till och med i försvaret och på några andra
              ställen där vi kan hitta penndrag som gör att vi får fler anställda
              för samma pengar. Det tror jag inte kommer att gå. Det här är
              en flykt undan.
            </seg>
            <seg n="177f6d01">
              Sedan kan jag konstatera att trots Cecilia Wikströms heta engagemang
              och trots Cecilia Wikströms påståenden om 100 miljoner finns det
              inte ett korvöre avsatt i Folkpartiets i övrigt lössläppta budgetmotion
              för det här ändamålet. Börja med att övertyga den egna riksdagsgruppen
              om att det här är värt att prioritera. Jag kommer att verka för
              att vi ska ha bra pengar till det här viktiga ändamålet. Jag är
              engagerad i att kulturminnesvården ska få vad den behöver. Men
              det hjälps inte av tomma ord och av att man använder samma peng
              till alla möjliga olika ändamål och låter penndrag lösa problemen,
              som handlar om att det behövs pengar.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="c5587c6c">
            3 § Svar på interpellation 2004/05:239 om journalister anställda
            i public service-företag
          </note>
          <note type="speaker" n="1754bf5c">
            Anf. 29 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-4" n="86704bc3">
            <seg n="79aa0d86">
              Fru talman! Tobias Billström har frågat mig om jag är av uppfattningen
              att yttrandefriheten inte omfattar anställda i public service
              -företag och om enskilda journalister anställda i dessa företag
              därför inte kan uttala åsikter i offentliga sammanhang även om
              dessa inte skulle vara direkt kopplade till det arbete som de
              utför i SVT:s tjänst.
            </seg>
            <seg n="f90cc129">
              Frågan är ställd med anledning av att en samhällsjournalist på
              SVT av arbetsledningen fått veta att han i offentliga sammanhang
              bör avhålla sig från uttalanden som kan medföra att företagets
              opartiskhet med fog kan ifrågasättas.
            </seg>
            <seg n="00253f6a">
              Yttrandefriheten är grundlagsfäst i Sverige och central för det
              svenska demokratiska statsskicket och omfattar alla medborgare.
              Yttrandefriheten innebär att varje svensk medborgare gentemot
              det allmänna är tillförsäkrad rätt att till exempel i tal och
              skrift offentligt framföra tankar, åsikter och känslor. Det allmänna
              får alltså inte förbjuda någon att framföra åsikter och inte heller
              förhandsgranska det som ska framföras.
            </seg>
            <seg n="18900679">
              Sveriges Television AB, SVT, är ett av tre självständiga programföretag
              med uppdrag i allmänhetens tjänst. Grundläggande för företagets
              verksamhet är att sändningsrätten ska utövas opartiskt och sakligt.
              Företagets verksamhet innebär bland annat att för allmänhetens
              räkning beskriva och kritiskt granska skeenden, förmedla kunskap,
              förklara sammanhang, belysa mindre kända förhållanden och initiera
              debatter. Det är viktigt att företaget i det arbetet ser till
              att väsentliga frågor lyfts fram och diskuteras och att problem
              och frågeställningar analyseras ur olika perspektiv så att alla
              relevanta fakta och synpunkter kommer fram.
            </seg>
            <seg n="99c46f09">
              Jag är en varm vän av radio och TV i allmänhetens tjänst. För
              att värna sitt uppdrag och upprätthålla ett stort förtroende i
              samhället är det nödvändigt att SVT arbetar aktivt och tydligt
              med frågor om opartiskhet och saklighet. Företagets anställda
              bidrar genom sitt agerande till att förtroendet för verksamheten
              upprätthålls. Det är därför viktigt att anställda och företagsledning
              är överens om vilka regler som bör gälla för till exempel anställdas
              sidoverksamhet.
            </seg>
            <seg n="dbec4004">
              Jag har inte anledning att närmare kommentera att SVT i arbetet
              för att skapa förtroende för företagets oberoende publicistiska
              verksamhet har tydliga interna riktlinjer för företagets anställda.
              SVT är ett självständigt företag, och som kulturminister har jag
              inte, och ska inte heller ha, det som frågeställaren kallar, det
              högsta överinseendet över företagets verksamhet. Det är styrelsen
              för företaget och dess verkställande ledning som ansvarar för
              att verksamheten inom företaget lever upp till statsmakternas
              generella riktlinjer.
            </seg>
          </u>
          <note type="speaker" n="f68e7799">
            Anf. 30 TOBIAS BILLSTRÖM (m):
          </note>
          <u who="Q3112958" xml:id="i-9def901bbac3f818-0" n="ba313aaf" next="i-ca3633b745228c35-0">
            <seg n="e4b9d90d">
              Fru talman! Jag ska be att få tacka statsrådet för svaret. Låt
              mig börja med att rekapitulera vad den här interpellationen egentligen
              handlar om.
            </seg>
            <seg n="fbeeeba8">
              Per Gudmundsson, som är journalist, Sveriges mest kände bloggare
              och dessutom samhällspolitisk redaktör på SVT 24, fick i slutet
              av november i år ett ultimativt besked från sin chef Jan Axelsson
              som är chef för samhällsenheten på Sveriges Television. Beskedet
              var entydigt: Sluta att driva din blogg, gudmundsson.blogspot.com,
              eller också får du söka dig en annan anställning.
            </seg>
            <seg n="b74b06a3">
              Om detta har rapporterats i flera stora tidningar därför att
              Gudmundssons blogg en blogg är ju inom parentes sagt ett slags
              dagbok på Internet som vem som helst kan skapa och skriva i har
              haft många läsare.
            </seg>
            <seg n="1f49af47">
              Det är att lägga märke till att Per Gudmundsson inte kritiserats
              för något specifikt inlägg som han har gjort, utan för att han
              driver en blogg över huvud taget. Detta är en viktig fråga, som
              jag kommer att återkomma till.
            </seg>
            <seg n="0f881c50">
              Enligt arbetsledningen skulle Gudmundssons bloggande rent allmänt
              äventyra SVT:s princip om att anställda ska i offentliga sammanhang
              avhålla sig från uttalanden och åtgärder som kan medföra att företagets
              opartiskhet med fog kan ifrågasättas, för att citera ur företagets
              interna riktlinjer.
            </seg>
            <seg n="67fd77da">
              Den fråga som jag ställde till statsrådet är hur han ser på det
              faktum att den här enskilde chefen på statstelevisionen anser
              att just bloggande är oförenligt med det citerade kravet. Betyder
              det att Gudmundsson inte heller är tillåten att skriva insändare
              i eget namn? Får han inte skriva bloggkommentarer på andra bloggar
              och inte ha en egen hemsida med politisk text? Var går gränsen
              någonstans? Tycker statsrådet dessutom att det är rimligt att
              det gäller andra lagar för journalister anställda på statstelevisionen
              än för andra medborgare?
            </seg>
            <seg n="8d1fe765">
              Jag ser två tänkbara förklaringar till att Gudmundsson inte längre
              får blogga:
            </seg>
            <seg n="a1ab7e94">
              Om förklaringen är den första förstår inte Gudmundssons chef
              skillnaden mellan att å ena sidan uttrycka sina egna åsikter i
              sitt arbete och å andra sidan uttrycka sina åsikter i privatlivet
              när man inte arbetar. Frågan är om statsrådet gör detta.
            </seg>
          </u>
          <note n="db613756">
            I Uddénfallet handlade det om den förstnämnda av dessa förklaringar,
            i Gudmundssonfallet om den sistnämnda.
          </note>
          <u who="Q3112958" xml:id="i-ca3633b745228c35-0" n="ba313aaf" prev="i-9def901bbac3f818-0">
            <seg n="1c094b08">
              Om bloggande inte är en del av privatlivet är inte heller insändarskrivande
              det. I så fall måste Gudmundssons chef ta ifrån honom rätten att
              skriva till exempel insändare till Svenska Dagbladet, vilket naturligtvis
              inte är förenligt med yttrandefrihetsgrundlagen, något som jag
              hoppas att vi kan vara överens om i dag.
            </seg>
            <seg n="0d76520b">
              Om förklaringen å andra sidan är den sistnämnda finns det naturligtvis
              inte heller något försvar för agerandet. Man kan inte hålla på
              att censurera politiska uttalande lite som man vill i största
              allmänhet. Men chefen för samhällsenheten har genom sitt agerande
              visat att detta inte enbart är en fråga för Sveriges Television.
              Det är en fråga för alla som har ett intresse för de grundlagsfästa
              friheter som vi har i Sverige.
            </seg>
            <seg n="4ef0dfc7">
              Min fråga till statsrådet förblir obesvarad i hans svar i dag.
              I stället presenterar statsrådet åsikten att han inte har någon
              anledning att kommentera om Sveriges Television bryter mot yttrandefriheten
              eller ej. Han anser vidare att SVT är man häpnar över formuleringen
              ett självständigt företag. Ett självständigt företag som drivs
              och finansieras med skattemedel hur går det ihop? Menar statsrådet
              att företaget inte har något ansvar för hur man bedriver sin verksamhet
              eller för om denna står i överensstämmelse med demokratiska värderingar
              eller ej?
            </seg>
            <seg n="020833a6">
              Det är riktigt att vi inte ska lägga oss i produktionen av program.
              Men vi kan aldrig avhända oss ansvaret för om grundlagsfästa friheter
              för medborgare upprätthålls eller ej. Delar inte statsrådet den
              uppfattningen? Det är i så fall ett rätt märkligt sätt att betrakta
              vad vi andra ser som en grundläggande mänskliga rättighet.
            </seg>
            <seg n="45319b22">
              Jag ser fram emot statsrådets kommentarer i fortsättningen.
            </seg>
            <seg n="04b60b19">
              Innan jag lämnar ordet vidare vill jag säga att den här debatten
              måste gälla principerna och inte det enskilda fallet.
            </seg>
          </u>
          <note n="9d5b2aa1" type="speaker">
            Anf. 31 ANDRE VICE TALMANNEN:
          </note>
          <note type="speaker" n="4369ec9f">
            Anf. 32 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-5" n="86704bc3">
            <seg n="6e4cd809">
              Fru talman! Det här är andra gången på ganska kort tid som jag
              har blivit interpellerad av en moderat om hur det går till i det
              som Moderaterna kallar statstelevisionen. I det andra fallet var
              det i och för sig radion. Moderaterna tycks leva i föreställningen
              att det är regeringen som ska bestämma hur det går till internt
              i företaget. Man är emot att staten lägger sig i, men man begär
              att jag som minister ska gripa in i enskildheter av olika slag.
              Så var det i den förra debatten, så är det i den här debatten.
            </seg>
            <seg n="b5ca4b6f">
              I den förra debatten var det så att det var en medarbetare som
              hade yttrat saker som moderaten i fråga ogillade. Moderaten begärde
              att jag skulle gripa in och sätta på någon sorts munkavle och
              se till att det stoppades. Han begärde till och med, på grund
              av en sak som han tyckte var olämplig som hade sagts i radio,
              att hela Sveriges Radio-koncernen skulle få sitt sändningstillstånd
              indraget, alltså sändningstillståndet för varje lokalradiostation
              i hela Sverige och för alla radiokanaler. Det var för att en journalist
              hade sagt att hon inte gillade George Bush. Det skulle hon inte
              få.
            </seg>
            <seg n="e9c0a13c">
              Moderaten i fråga sade så här i debatten: Om statliga medier
              över huvud taget ska kunna motiveras är kravet på opartiskhet
              och saklighet det omvända mot vad som verkar gälla i dag: oeftergivligt.
              I dag har vi en debatt med omvända förtecken, där jag som minister
              ska gripa in och säkerställa att en medarbetare ska få yttra mycket
              mer än vad han verkar få att döma av det sätt på vilket Sveriges
              Television har agerat.
            </seg>
            <seg n="5ecb3894">
              Jag vill konstatera att yttrandefrihetsgrundlagen gäller att
              samhället inte ska förbjuda människor att yttra vad de vill. Vi
              ska säkerställa rätten att yttra sig på olika vis. Men den reglerar
              inte vad som gäller på en enskild arbetsplats om en arbetsgivare
              och en arbetstagare till exempel i ett kollektivavtal kommer överens
              om vad som ska gälla på arbetsplatsen i fråga. Så är det på rätt
              många arbetsplatser. Jag kan tänka mig att det gäller den moderata
              partiexpeditionen. Jag kan tänka mig att det gäller på Volvo.
              Jag kan tänka mig att det gäller både här och där.
            </seg>
            <seg n="4ad5398f">
              På Sveriges Radio har man också ett sådant kollektivavtal. Det
              är mycket tydligt. Jag ska läsa ur det avtalet. Jag vill påminna
              om att ett kollektivavtal är en överenskommelse mellan två parter.
              Det är alltså enighet mellan fack och arbetsgivare om detta. Det
              står så här: Medarbetare är skyldig att i offentliga sammanhang
              avhålla sig från sådana uttalande och åtgärder som kan medföra
              att företagets opartiskhet, särskilt på det politiska området,
              med fog kan ifrågasättas.
            </seg>
            <seg n="d5a32b7a">
              Det avtalet har de slutit. Det är upp till bolagets styrelse
              och möjligen facket att se till hur det här tillämpas i vardagen.
              Det är inte en uppgift för mig och för regeringen att gripa in
              i det här enligt min uppfattning.
            </seg>
            <seg n="a18341f8">
              Jag värnar om en radio och television i allmänhetens tjänst.
              Det skiljer oss möjligen åt. Men jag menar att om vi ska ha en
              radio och en television som förtjänar respekt och åtnjuter människors
              förtroende måste bolagen i fråga hålla på sin opartiskhet. Att
              de har regler rörande att medarbetare som uppträder som bärare
              av nyheter, världsbilder och debatter på sin fritid agiterar till
              exempel politiskt tycker jag är rimligt. Jag konstaterar att den
              moderate riksdagsmannen som är TV-journalist inte förenar dessa
              två saker. Han tycker inte att det ska göras. Jag tycker inte
              att det ska göras. Det är uppenbart att det inte är något problem
              i det sammanhanget.
            </seg>
          </u>
          <note type="speaker" n="217c6706">
            Anf. 33 TOBIAS BILLSTRÖM (m):
          </note>
          <u who="Q3112958" xml:id="i-967738760e2fb248-0" n="ba313aaf">
            <seg n="74ae00a4">
              Fru talman! Valet av strategi från ministerns sida är intressant,
              men det är knappast hedrande. Nu handlar det uppenbarligen om
              att undvika ansvar för en statlig verksamhet som regeringen har
              ett ansvar för. Det är tråkigt, men det är kanske inte så förvånande.
            </seg>
            <seg n="5ec68a1c">
              I det här enskilda fallet har det inte utdelats kritik för ett
              enskilt inlägg som har gjorts. Det är ingen enskild kommentar
              som ligger till grund för beslutet. Det handlar i om en synpunkt
              på att det sägs någonting, och det är en väsentlig skillnad.
            </seg>
            <seg n="06336589">
              Men det finns tydligen också andra skillnader. För någon timme
              sedan damp det ned ett mejl i min dator. Det var generaldirektören
              för Integrationsverket Andreas Carlgren som skickade ut sitt regelbundna
              nyhetsbrev. Det brevet avslutas med följande mycket intressanta
              kommentar: Andreas brev rymmer mina reflexioner och kommentarer
              på det som är aktuellt inom området integration och integrationspolitik.
              Jag ålägger mig de restriktioner som krävs som generaldirektör,
              samtidigt som vissa reflexioner är mer personliga än att direkt
              kunna knytas till något särskilt av Integrationsverkets uppdrag.
            </seg>
            <seg n="4c2f87bd">
              I ljuset av vad statsrådet sade här framme blir detta naturligtvis
              rätt absurt. En enskild journalist på ett statsägt företag har
              alltså enligt ministern ingen självklar rätt att på sin fritid,
              utanför det som regleras av kollektivavtalet, göra personliga
              kommentarer och reflexioner kring politik. En generaldirektör
              som i tjänsten gör precis detta och som därtill anser sig ha rätt
              att göra det vad ska han få för besked, Leif Pagrotsky?
            </seg>
            <seg n="1aec617c">
              Jag tycker att det förtjänar ett besked. Gäller olika regler
              för olika typer av statsanställda?
            </seg>
          </u>
          <note type="speaker" n="0ace1d20">
            Anf. 34 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-6" n="86704bc3">
            <seg n="a1f45a0e">
              Fru talman! Förlåt mig, men Sveriges Radio är inte statsägt.
              Det är ingen myndighet. Varje arbetsplats har ett kollektivavtal
              i Sverige. Vi hörde i den förra debatten att det i och för sig
              inte gäller samtliga och att man ibland fortfarande kämpar för
              att få kollektivavtal, men det är det normala i Sverige.
            </seg>
            <seg n="639eb3c9">
              Detta förekommer i den statliga verksamheten. På Utrikesdepartementet
              hade vi en känd folkpartist som hade ett personligt nyhetsbrev.
              Andreas Carlgren har också ett sådant. Enligt arbetsgivarens bedömning
              och kollektivavtalet och så vidare har detta uppenbarligen inte
              varit ett problem. Sveriges Radio är en annan typ av arbetsplats.
              Det är ett företag, ett aktiebolag med ett spritt ägande mellan
              olika organisationer, en noggrant konstruerad ägarbild och styrförhållande
              som ska skydda det mot klåfingrighet från till exempel moderata
              politiker eller socialdemokratiska politiker. De har andra regler,
              egna regler, som syftar till att säkerställa förtroendet för bolagets
              opartiskhet. Det tillämpar de. Det är det deras sak att göra,
              och det har ingen likhet med hur vi väljer att göra i till exempel
              Utrikesdepartementet, där vi kan göra andra bedömningar.
            </seg>
            <seg n="9b225055">
              Vi har olika åsikter om public service . Jag vill värna public
              service -bolagens respekt och legitimitet som opartiska och förtroendeingivande.
              Det ville en moderat också för ett par veckor sedan när det gällde
              Sveriges Radio, men inte i dag när det gäller Sveriges Television.
              Jag tycker att det är rimligt att en arbetsgivare och en arbetstagare
              gör upp om sidoaktiviteter utanför jobbet i den mån de kan skada
              arbetsgivarens intressen, till exempel ett intresse av en karaktär
              av opartiskhet. Jag tycker till exempel att bolaget har rätt att
              säga, och det tycker uppenbarligen facket också, att om man är
              nyhetsreporter på en nyhetsredaktion kan man inte samtidigt sitta
              i fullmäktige för ett politiskt parti eftersom det skulle skada
              tilltron till den opartiska nyhetsrapporteringen även om det sker
              på fritiden.
            </seg>
            <seg n="a898c094">
              Det tycker jag är en rimlig ordning, men hur den tillämpas i
              praktiken, hur man drar gränserna, är en sak för företaget, företagets
              styrelse. Där finns det också moderater som bekant. Det är ingenting
              som jag tycker att vare sig moderater eller socialdemokrater i
              riksdag och regering ska gå in och detaljstyra.
            </seg>
          </u>
          <note type="speaker" n="d53c43f9">
            Anf. 35 TOBIAS BILLSTRÖM (m):
          </note>
          <u who="Q3112958" xml:id="i-967738760e2fb248-1" n="ba313aaf">
            <seg n="49bd23bf">
              Fru talman! Det är fantastiskt. Nu vill ministern inte bara inskränka
              yttrandefriheten. Nu vill han dessutom inskränka organisationsfriheten
              och rätten att bli vald till politiska församlingar. Det är ju
              fantastiskt.
            </seg>
            <seg n="5463c0b1">
              Statsägt eller statskontrollerat så har vi i den här kammaren
              ändå ett ansvar för vad vi tycker och tänker i den här frågan.
              För mig är det självklart att journalister i statstelevisionen
              har precis samma rätt, samma grundlagsfästa yttrandefrihet, att
              göra enskilda kommentarer på sin fritid, alltså det som inte regleras
              av avtalet, som alla andra medborgare. Och statliga medieföretag
              har lika lite som någon annan rätt att göra inskränkningar i den
              friheten. Det hedrar inte Leif Pagrotsky att han i den här kammaren
              inte vill stå upp för detta.
            </seg>
            <seg n="5ab16b27">
              Jag kan också avslutningsvis nämna att jag tycker att det är
              bra om medborgarna tydligt ser vilka politiska uppfattningar som
              olika journalister företräder, oavsett om det handlar om public
              service eller någonting annat. Jag tror att det är bra för demokratin
              och för öppenheten om så sker. Jag tror att det bidrar till ett
              bättre demokratiskt samtal. Men ministern har uppenbarligen uppfattningen
              att det är helt okej att de statliga medieföretagen lägger munkavle
              på sina anställda i direkt konflikt med den här friheten. Det
              är mycket trist att behöva dra den här slutsatsen av dagens debatt,
              men det behöver tydligen göras.
            </seg>
          </u>
          <note type="speaker" n="c3446823">
            Anf. 36 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-7" n="86704bc3">
            <seg n="2de6a8a1">
              Fru talman! Jag vill sluta med att citera vad interpellantens
              partikamrat Gunnar Axén sade i debatten för bara ett par veckor
              sedan. Han använde naturligtvis den moderata terminologin. Och
              när jag citerar honom är det hans ord som jag tar i mun. Jag vill
              säga det eftersom det sakligt är så korkat. Han sade följande:
            </seg>
            <seg n="70d4eed3">
              Om statliga medier över huvud taget ska kunna motiveras är kravet
              på opartiskhet och saklighet det omvända mot vad som verkar gälla
              i dag: oeftergivligt.
            </seg>
            <seg n="7547ab0c">
              Det var moderat politik för bara ett par veckor sedan. I dag
              är kravet det omvända ju mer partiskt, desto bättre, bara det
              partiska redovisas. TV och radio ska inte eftersträva att ge en
              opartisk bild utan tvärtom. Man ska ha partibeteckning så att
              tittaren och lyssnaren kan se och höra vilken kommenterande eller
              rapporterande journalist som helst som företräder vissa partiåsikter.
              Nyhetsrapporteringen ska bli en sorts partipolitisk debatt. Det
              ska sitta en journalist med ett m-märke i kragen och säga att
              skatterna är för höga och att förmögenhetsskatten måste bort.
              Och sedan ska det sitta en annan journalist med en annan partibeteckning
              och säga motsatsen.
            </seg>
            <seg n="d96209b2">
              Det är en orimlig åsikt, en orimlig ståndpunkt, som jag hoppas
              att ni torgför tydligare så att människor ser vad er mediepolitik
              innebär. Jag tycker att detta har varit en klarläggande diskussion.
              Ibland är opartiskheten otillräcklig, ibland är den för stor.
              Det är förvirring på hög nivå.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="e7a29da3">
            4 § Svar på interpellation 2004/05:241 om behovet av en lågstadielärarutbildning
          </note>
          <note type="speaker" n="7abe8818">
            Anf. 37 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-8" n="86704bc3">
            <seg n="e50cfc6c">
              Fru talman! Ulf Nilsson har frågat om jag avser att vidta några
              åtgärder för att stärka kompetensen i läs- och skrivinlärning
              hos lärarna i grundskolans tidigare år.
            </seg>
            <seg n="c498b15b">
              Jag delar Ulf Nilssons uppfattning att förmågan att läsa är basen
              för all inlärning. Läs- och skrivinlärning är därför en central
              kompetens för alla lärare. Kompetensen att vägleda barn och ungdomar
              i läsande och skrivande blir allt viktigare i skolans och lärarnas
              uppgift i ett samhälle som i ökad utsträckning bygger på kommunikation.
            </seg>
            <seg n="048b2a8d">
              Låt mig först slå fast att lärarutbildningen styrs av målen för
              lärarexamen uttryckta i högskoleförordningens examensbilaga. Dessa
              mål omsätts av lärosätena till program och kurser i olika utbildningsområden;
              det allmänna utbildningsområdet och i inriktningar. Ett av målen
              för lärarutbildningen är att den blivande läraren ska kunna omsätta
              läroplanens mål. I läroplanen för grundskolan är ett av målen
              att eleverna ska lära sig läsa och skriva. För mig är det en huvuduppgift
              att lärarutbildningen ger sina studenter denna kompetens.
            </seg>
            <seg n="7489a979">
              Enligt Lärarnas Riksförbunds enkät till lärarstudenter med inriktning
              mot tidigare år anger drygt en tredjedel att de inte fått tillräcklig
              utbildning för att lära eleverna läsa och räkna. Det är allvarligt
              om de trots detta får ett examensbevis som gör dem behöriga för
              att undervisa i grundskolans tidigare år.
            </seg>
            <seg n="c5d1f59d">
              Med den öppna strukturen i den nya lärarutbildningen finns möjligheter
              till egna val för studenten, vilket har sina för- och nackdelar.
              Ska det fria valet fungera kräver det en medveten och aktiv lärarstudent
              kombinerat med en aktiv studievägledning från högskolan. Det innebär
              att studenterna själva har möjlighet att skaffa den kompetens
              som de anser att de behöver för att fullgöra sitt framtida arbete.
            </seg>
            <seg n="605416f7">
              Den verksamhetsförlagda delen av lärarutbildningen är avsedd
              att bland annat skapa en medvetenhet om läraryrkets krav. Detta
              förutsätter att student och högskola för en dialog om utbildningens
              innehåll utifrån erfarenheterna i den verksamhetsförlagda delen
              av utbildningen. I denna process förväntas studenterna påtala
              eventuella brister i utbildningen. Denna ska givetvis leda till
              att de examinerade lärarna ska erhålla kompetens för att undervisa
              så att deras elever når läroplanens mål. I läroplanen för grundskolan
              anges att skolan ansvarar för att varje elev efter genomgången
              grundskola bland annat behärskar det svenska språket och kan lyssna
              och läsa aktivt och uttrycka idéer och tankar i tal och skrift.
            </seg>
            <seg n="cddb22df">
              I interpellationen hänvisas till nationella undersökningar som
              visar att läsförmågan hos eleverna har sjunkit. Jag vill som ansvarig
              minister för lärarutbildning påminna om att den nya lärarutbildningens
              struktur erbjuder skolans lärare möjligheter att enligt det livslånga
              lärandets princip delta i högskolans lärarutbildningar och de
              kurser som behövs för att upprätthålla kompetensen. Här vilar
              ansvaret först och främst på den enskilde läraren och arbetsgivaren
              medan staten ställer högskolan till förfogande för kompetensutveckling.
            </seg>
            <seg n="23aa204d">
              Internationella undersökningar, som den nyligen publicerade PISA
              2003, visar inte på någon signifikant nedgång i läsförståelse
              för de svenska eleverna. Däremot noteras en större spridning av
              elevernas resultat i denna del. Det är också värt att notera att
              de svenska eleverna internationellt sett fortfarande befinner
              sig i en tätposition.
            </seg>
            <seg n="01a6ebcd">
              Dock noteras i den nationella utvärderingen av grundskolan, NU-03,
              att de svenska elevernas förmåga att läsa och tillgodogöra sig
              längre texter har sjunkit.
            </seg>
            <seg n="90a5178c">
              Ett annat problem som tas upp i den nationella utvärderingen
              är ökningen av antalet lärare utan behörighet i skolan. Detta
              har regeringen sökt åtgärda med bland annat projektet Särskilda
              lärarutbildningar SÄL. I detta erbjuds obehöriga lärare att utbilda
              sig till behörighet och behöriga lärare att bredda sin kompetens.
              Detta sker i undervisningsformer som är tillrättalagda för halvtids
              arbete i skolan och halvfarts högskolestudier, ofta på distans.
            </seg>
            <seg n="02b7e95e">
              Slutligen vill jag framhålla att Högskoleverket för närvarande,
              på regeringens uppdrag, genomför en nationell utvärdering av lärarutbildningsprogrammen
              enligt lärarutbildningsreformen. Resultaten av utvärderingen kommer
              att presenteras under våren 2005. Jag kommer att fästa mycket
              stor vikt vid utvärderingen. Mot bakgrund av vad som framkommer
              där återstår det att bedöma vilka initiativ som ska tas för att
              förbättra kvaliteten i utbildningen.
            </seg>
          </u>
          <note type="speaker" n="9f056adc">
            Anf. 38 ULF NILSSON (fp):
          </note>
          <u who="Q6012166" xml:id="i-c9dc7de4385e7fb4-0" n="575fba75">
            <seg n="392fdbcd">
              Fru talman! Jag ska be att få tacka utbildningsministern för
              svaret. Jag tycker att svaret ändå visar att utbildningsministern
              tar den här frågan på allvar. Men jag tycker inte att svaret är
              tillräckligt tydligt om att någonting verkligen behöver ändras
              i själva bestämmelserna för vad man ska kräva av en lärare för
              mindre barn.
            </seg>
            <seg n="3e2d3705">
              Jag har en väldigt stark uppfattning om att de små barnen är
              värda den bästa skola som man kan tänka sig. De första åren i
              skolan är kanske den viktigaste skoltiden.
            </seg>
            <seg n="bc19dfec">
              Bakgrunden till min fråga är just den enkät som Lärarnas Riksförbund
              gjorde och som visar att 25 % av lärarna för de mindre barnen
              inte har någon utbildning för att lära dem läsa och räkna och
              att bara 36 % säger att de har fått en tillräcklig utbildning
              i att lära ut läsning och räkning. Och det är skolans kanske viktigaste
              uppgift att lära de små barnen att just läsa, skriva och räkna.
            </seg>
            <seg n="1bfeecfa">
              Siffrorna, som också utbildningsministern hänvisar till, är allvarliga.
              I Skolverkets rapport, där man jämför med 1993 och 1995, talas
              det helt öppet om en markant försämrad förmåga till läsning och
              läsförståelse. Det beror ju inte på den nya lärarutbildningen.
              Men det visar att vi har behov av lärare som verkligen kan konsten
              att jobba med läs- och skrivutveckling och räkning. Och det är
              en förutsättning för all undervisning att vi har utbildade lärare.
            </seg>
            <seg n="d543b568">
              År 2001 genomförde riksdagen på regeringens förslag en ny lärarutbildning
              helt emot Folkpartiets vilja. Vi tycker att hela idén med den
              nya enhetliga lärarutbildningen är felaktig. Man får inte de kunskaper
              och den kompetens som behövs för olika åldrar och olika stadier.
              Hela lärarutbildningen leder till att det är uppenbart att ämneslärarna
              får mindre ämneskunskaper medan klasslärarna, de som har de flesta
              ämnena, blir mer specialiserade i vissa ämnen. Har man då otur
              är det inte rätt saker. Har man då otur har man en lärare för
              de mindre barnen som kanske är väldigt specialiserad på historia,
              samhällskunskap och geografi men inte har läst ett enda högskolepoäng
              i läsutveckling.
            </seg>
            <seg n="70eb7c2e">
              Lärarstudenterna i det här systemet behöver inte bestämma sig
              från början. Tre terminer är i stort sett lika för alla med vissa
              val. Det är tre terminer som inte har någonting med utbildningens
              inriktning att göra. Vi från Folkpartiet tycker att det borde
              vara tvärtom, det vill säga mer specialisering.
            </seg>
            <seg n="65862c1c">
              Jag kommer tillbaka till dagens fråga. Det borde helt enkelt
              finnas tydliga krav i bestämmelserna, i examensordningen, på hur
              många poäng en lärare för de lägre årskurserna ska ha i svenska,
              språkutveckling och att kunna lära ut räkning.
            </seg>
            <seg n="f4a2cd1f">
              Det är positivt att ministern nu säger att det är allvarligt
              om lärarna får behörighetsbevis för att undervisa i grundskolans
              tidiga år om de inte har fått tillräcklig utbildning i att lära
              ut läsning och skrivning. Det är positivt att ministern säger
              detta. Men det är då naturligt att fråga sig om vi över huvud
              taget ska ha ett system där det är möjligt att bli lärare för
              de små barnen utan att ha kunskaper i att lära ut läsning och
              skrivning. Så är det i dag. Det är ett faktum. Sedan kan vi spekulera
              i hur många som utnyttjar den möjligheten och blir den typen av
              lärare. Sätt till en snabbutredning och lägg fram förslag om skärpta
              krav i lärarutbildningen om man tycker att frågan är allvarlig.
            </seg>
          </u>
          <note type="speaker" n="f7ffabec">
            Anf. 39 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-9" n="86704bc3">
            <seg n="0411b150">
              Fru talman! Ulf Nilsson har rätt uppfattat mitt svar. Jag tar
              frågorna på största allvar. Jag tycker att lärarutbildningen är
              kanske den allra viktigaste utbildning som bedrivs på våra universitet
              och högskolor. Jag kommer naturligtvis mycket noga att följa den
              delen av högskoleväsendets verksamhet framöver.
            </seg>
            <seg n="6058767a">
              Regeringen har satt i gång en process för att utvärdera utbildningen.
              Den utvärderingen kommer under våren. Då lovar jag att den kommer
              att bli föremål för ordentlig behandling. Jag kommer att ägna
              betydande energi åt det.
            </seg>
            <seg n="cc2e62f5">
              Jag kan avslöja att denna min attityd har förstärkts av den undersökning
              vi har diskuterat här som Lärarnas Riksförbund gjorde om hur studenterna
              på lärarutbildningen upplever sin egen utbildning. Det var en
              enkät. Enkäter kan ha olika kvalitet. Jag har inte satt mig in
              i hur just denna är gjord. Men det var en allvarlig varningssignal.
              Just de områden som tas upp ska det bli särskilt viktigt att ta
              del av i den ambitiösa utvärdering som Högskoleverket nu gör av
              dessa frågor.
            </seg>
            <seg n="c1acc49b">
              För mig är det självklart att kunskapen att lära ut läsning,
              skrivning och räkning är fundamentala. Studenter som inte har
              fått tillräckligt av detta kan inte anses uppfylla målen och bör
              inte godkännas för examen. Där står jag på barnens och skolelevernas
              sida. Där är det vår sak och Högskoleverkets sak att se till att
              utbildningsanstalterna, lärosätena, uppfyller de krav som ställs.
            </seg>
            <seg n="dce80424">
              Ulf Nilsson ägnar en betydande del av sitt anförande åt att kritisera
              beslut som fattades för flera år sedan om att inrätta den nya
              lärarutbildningen. Jag tycker inte att det är så mycket mening
              att diskutera det nu. Men eftersom vi ändå är här vill jag säga
              att jag tycker att det var en bra reform, inte minst i det perspektiv
              vi pratar nu. Reformen höjer statusen genom att den professionaliserar
              läraryrket för de lärare som ska jobba med barn i de lägre åldrarna.
              Det är också en åsikt som delas av både Lärarnas Riksförbund och
              Lärarförbundet. Det är en bra bas för att höja ambitionen vad
              gäller lärarna till de yngre barnen och deras kompetens i framtiden.
            </seg>
            <seg n="8d186b4d">
              De första lärarna som har utbildats i den nya utbildningen har
              ännu inte kommit ut i praktiskt arbete. De resultat vi nu ser
              i skolan kan inte tillskrivas den här reformen utan det återstår
              att se i framtiden.
            </seg>
            <seg n="bbdeca16">
              Jag är bestämd på att reformen ska leda till ännu bättre resultat
              för våra skolbarn och elever i framtiden. Här ser jag inte att
              Folkpartiets nostalgiska beskrivning av att det var bättre förr,
              att den reformen inte leder framåt utan åt något annat håll, hjälper
              i det läge vi befinner oss nu. Nu gäller det att se till att utbildningen
              får så hög kvalitet som det går. Det tänker jag engagera mig för.
            </seg>
          </u>
          <note type="speaker" n="d9d23d09">
            Anf. 40 ULF NILSSON (fp):
          </note>
          <u who="Q6012166" xml:id="i-c9dc7de4385e7fb4-1" n="575fba75">
            <seg n="91fafa7a">
              Fru talman! I inledningen av utbildningsministerns andra anförande
              kände jag mig glad och nästan beredd att applådera. Det var nästan
              ett halvt löfte att införa tvingande bestämmelser om hur behörigheten
              ska se ut för lärare för de mindre barnen.
            </seg>
            <seg n="09195776">
              Sedan kom ett försvarstal för hela lärarutbildningen, och sedan
              blev det motsägelsefullt. Hela reformen av lärarutbildningen har
              gjort lärarutbildningen bättre.
            </seg>
            <seg n="695d4951">
              Den fråga vi diskuterar i dag är ett exempel på bristerna i den
              nya lärarutbildningen. Det är oklart vad man specialiserar sig
              mot. Det är oklart vad man behöver kunna. Det här att lärarna
              för de små barnen inte har kunskaper i att lära ut läsning och
              räkning är en följd av att lärarutbildningen har blivit mer enhetlig.
              Ämneslärarna läser färre poäng i ämnen matte, svenska, engelska,
              fysik som de ska undervisa i, och före detta lågstadielärare och
              mellanstadielärare läser mer av sådana ämnen men mindre av det
              som de små barnen behöver.
            </seg>
            <seg n="a3d66671">
              Jag blir lite besviken när man å ena sidan säger att man tar
              det här på allvar och å andra sidan höjer reformen till skyarna.
              Det är en reform som jag är fullständigt övertygad om att vi måste
              förändra i grunden så snart som det över huvud taget är möjligt.
              Nu har detta kommit fram, och vi kommer att se fler och fler exempel
              på att det är stora brister i lärarutbildningen.
            </seg>
            <seg n="58c1187d">
              Icke desto mindre, i denna mycket angelägna fråga för de små
              barnen tycker jag att det låter positivt att utbildningsministern
              verkar kunna tänka sig att införa tvingande bestämmelser om att
              lärarna ska ha kunskaper i att lära ut läsning, skrivning och
              räkning.
            </seg>
            <seg n="a99d06f8">
              Fru talman! Vi har bara ungefär 70 % behöriga lärare enligt Skolverkets
              rapport. Det är ett annat stort problem i Sverige att vi inte
              kan räkna med att våra barn blir undervisade av människor som
              har en rejäl utbildning. Då kan man åtminstone tycka att siffran
              70 % måste höjas. Vi måste skapa intresse för läraryrket. Vi måste
              höja läraryrkets status. Vi måste göra det roligt att bli lärare
              igen. Åtminstone borde vi anstränga oss för att de lärare som
              i dag är behöriga har rätt utbildning.
            </seg>
            <seg n="913ef0c7">
              Då har vi ordet frivilligt. Jag är liberal, och jag tycker att
              människor ska välja väldigt mycket frivilligt. Men i utbildningar
              som är riktade mot ett visst område får det väl vara någon måtta
              på frivilligheten. Det är alltså frivilligt vilka ämnen man läser
              i lärarutbildningen. Det är lika orimligt som att en läkarstuderande
              skulle bestämma sig för att strunta i att läsa avsnittet om blindtarmen
              och fördjupa sig i något annat i stället. Bristen i lärarutbildningen
              är att man kan välja bort sådant som är viktigt.
            </seg>
            <seg n="e58534ba">
              Om utbildningsministern tar detta på allvar ska han inte bara
              titta på lärarna för de mindre barnen utan titta på hela systemet.
              Vilka moment ska göras obligatoriska för att veta att vi får de
              lärare som vi och barnen behöver?
            </seg>
          </u>
          <note type="speaker" n="5c46772f">
            Anf. 41 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-10" n="86704bc3">
            <seg n="f7ab81e4">
              Fru talman! Ulf Nilsson säger att han vill ha tvingande krav
              på att lärarna ska lära sig att lära ut hur man räknar, skriver
              och läser, som om det i dag bara var fråga om ett allmänt flum
              i högskolan.
            </seg>
            <seg n="f7de04c0">
              Så är inte fallet. Kraven är i dag tvingande. Det finns tydligt
              fastställda mål för utbildningen, vilka måste uppnås för att en
              student ska få sitt examensbevis. Det lärosäte som utfärdar examensbevis
              till studenter som inte uppfyller de målen kan bli av med rätten
              att utfärda examensbevis. Det är mycket viktigt. Det finns ingen
              frivillighet eller allmän slöhet i detta, utan det är ett självklart
              krav att målen för utbildningen ska vara uppnådda för att utbildningen
              ska anses vara genomgången och berättiga till behörighet. Folkpartiet
              har inte monopol på att tycka att det här är något som man bör
              införa. Så är det redan, och det är naturligtvis en självklarhet.
            </seg>
            <seg n="27bafa53">
              Den andra frågan som Ulf Nilsson tog upp gällde att vi har bara
              70 % behöriga lärare, att vi måste höja läraryrkets status för
              att locka fler människor att vilja bli lärare. Det är bra att
              Ulf Nilsson ansluter sig till det resonemang som jag nyss förde.
              Den här utbildningsreformen är just ett sätt att höja statusen
              för den viktiga lärarkategori som möter de små barnen.
            </seg>
            <seg n="5f85af56">
              Här har lärarnas olika fackföreningar precis samma syn som den
              jag nu ger uttryck för. Folkpartiet går på en annan linje än lärarna
              själva. Det är alltså inte bara på det här området som Ulf Nilssons
              och Folkpartiets politik inte hänger ihop. De pratar om höjd status
              men vill återgå till den gamla utbildningsformen, som ju gav lågstadielärarna
              lägre status.
            </seg>
            <seg n="668c76d5">
              Folkpartiet vill dessutom skära ned på antalet utbildningsplatser
              vid universitet och högskolor. Men vad vi behöver är att utbilda
              fler lärare. Detta ska enligt Folkpartiet ske inom ramen för ett
              krympande platsantal vid universitet och högskolor. Det går inte
              ihop, och jag tycker att det vore ärligare att säga att vi ska
              hitta andra metoder för att minska antalet behöriga lärare än
              att utbilda fler, när kravet i själva verket är att vi ska utbilda
              färre.
            </seg>
          </u>
          <note type="speaker" n="1fc831ce">
            Anf. 42 ULF NILSSON (fp):
          </note>
          <u who="Q6012166" xml:id="i-c9dc7de4385e7fb4-2" n="575fba75">
            <seg n="c47fef63">
              Fru talman! Det är helt fel att Folkpartiet skulle vilja skära
              ned på antalet lärarutbildningsplatser. Däremot har vi i vårt
              budgetförslag för hela högskoleområdet talat om ett något mindre
              antal nya platser än vad regeringen gör. Det där varierar ju från
              år till år. Vissa år gör regeringen bedömningen att vi nästa år
              kan minska antalet platser med tusen, och året därpå kan vi öka
              antalet. Vi har aldrig sagt ett ord om detta. Tvärtom är vi starka
              motståndare till att minska antalet lärarutbildningsplatser. Om
              man ska minska antalet platser ska man inte göra det på områden
              där vi har ett behov av fler platser, och det har vi när det gäller
              lärare.
            </seg>
            <seg n="fe58d369">
              Utbildningsministern säger att det finns mål som ska uppnås.
              De är mycket allmänt formulerade. Det jag här talar om är att
              det på andra nivåer, till exempel för ämneslärare, även i socialdemokraternas
              lärarutbildning finns vissa krav på poäng. Man ska ha läst 40
              poäng engelska för att till exempel ha rätt att jobba på gymnasiet.
              De kraven har sänkts jämfört med tidigare, vilket vi är kritiska
              till, men det finns trots allt krav på poäng.
            </seg>
            <seg n="b21ba9d8">
              Några sådana krav finns däremot inte när det gäller läs- och
              skrivinlärning. Det står inte någonstans att en motsvarande lågstadielärare,
              alltså lärare för de tidiga åren, ska läsa ett visst antal poäng
              i läs- och skrivinlärning.
            </seg>
            <seg n="99c4a4e2">
              Detta får till följd om vi ska tro på enkäten som ju ingen har
              ifrågasatt att endast hälften av dem som ska undervisa på det
              stadiet anser att de fått en tillräcklig utbildning; i varje fall
              säger sig 25 % inte ha fått någon utbildning.
            </seg>
            <seg n="932f2868">
              För mig är det inte att höja statusen för lärarna för de mindre
              barnen när föräldrar inte kan vara säkra på att dessa lärare har
              rätt utbildning för det som de arbetar med. Jag tror att de skulle
              få mycket högre status om vi fick riktigt kvalificerade lågstadielärare.
            </seg>
          </u>
          <note type="speaker" n="220ce89e">
            Anf. 43 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-a6fd9d3b4150415b-11" n="86704bc3">
            <seg n="d6ad1b70">
              Fru talman! Jag tror att Ulf Nilsson försöker blanda bort korten.
            </seg>
            <seg n="e824b31c">
              Folkpartiet föreslår färre platser vid universitet och högskolor.
              Det står i motionen. De vänligt sinnade alliansbröderna i Moderaterna
              beskriver Folkpartiets motion som helt fri från samband mellan
              inkomster och utgifter, där man har råd att betala precis allt
              som är roligt eftersom man släppt sammanhanget mellan inkomster
              och utgifter. Trots denna grundläggande lössläppta attityd, åtminstone
              om man får tro Moderaterna, är det på det viset själv har jag
              naturligtvis ingen åsikt alls om detta.
            </seg>
            <seg n="4f529495">
              Folkpartiet vill skära ned på antalet utbildningsplatser, men
              det får inte påverka någon utbildningslinje eftersom alla utbildningslinjer
              som man känner till naturligtvis ska utökas. Så var det också
              nu. Antalet lärarutbildningsplatser ska ökas jag tror till och
              med att Ulf Nilsson använde ordet naturligtvis. Men i det förslag
              som Folkpartiet lagt fram sägs att vi politiker inte ska bestämma
              detta, utan det ska bestämmas av marknaden. Efterfrågan ska bestämma.
              Studenternas val ska bestämma. Men om nu färre studenter vill
              välja detta då ska man dra ned på platserna. Då kan vi visserligen
              stå i riksdagen och säga att vi tycker någonting annat, men samtidigt
              har vi redan sagt att det inte är vi utan marknadskrafterna, efterfrågan,
              som ska bestämma utbudet.
            </seg>
            <seg n="b80cf5c7">
              Folkpartiet sätter sig här i alla positioner. Det ska vara fler
              platser och färre platser samtidigt, och vi ska höja statusen
              genom att gå tillbaka till den gamla lågstatusutbildningen. Det
              tycker jag är en dålig politik, för att uttrycka det försiktigt.
              Jag tycker också att det vi i dag bevittnat är en konstig marknadsföring
              av politiken, för att använda ett någorlunda värdeneutralt omdöme
              eftersom Ulf Nilsson inte har något inlägg kvar.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="2504d630">
            5 § Svar på interpellation 2004/05:107 om jämställd vård och
            omsorg
          </note>
          <note type="speaker" n="6ace1622">
            Anf. 44 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-0" n="8e03ba5b">
            <seg n="41ae9ea3">
              Fru talman! Elina Linna har frågat statsrådet Jens Orback vilka
              åtgärder han ämnar vidta för att öka jämställdheten inom hälso-
              och sjukvården. Såsom ansvaret är fördelat i regeringen är det
              jag som ska svara på frågan.
            </seg>
            <seg n="be0aecfc">
              Målet med hälso- och sjukvården är att alla ska ha tillgång till
              en god hälso- och sjukvård på lika villkor. Detta innebär att
              jämställdhetsperspektivet måste ges särskild uppmärksamhet. Regeringen
              gav därför i juni 2002 Socialstyrelsen i uppdrag att i samverkan
              med huvudmännen och berörda myndigheter följa upp, analysera och
              redovisa könsskillnader inom hälso- och sjukvården. I uppdraget
              till Socialstyrelsen klargörs bland annat att myndigheten där
              den finner behov ska lämna förslag till åtgärder som kan bidra
              till ökad jämställdhet.
            </seg>
            <seg n="adb56ff8">
              Som Elina Linna påpekar har Socialstyrelsen i mars 2004 slutredovisat
              uppdraget genom att avlämna rapporten Jämställd vård? Könsperspektiv
              på hälso- och sjukvården . Rapporten visar att det fortfarande
              finns brister avseende kunskap och behandlingspraxis när det gäller
              mäns och kvinnors olika behov och lyfter fram en rad jämställdhetsaspekter
              inom hälso- och sjukvården som närmare behöver belysas under kommande
              år.
            </seg>
            <seg n="4f646c3a">
              Rapporten visar exempelvis att kvinnor söker mer vård och att
              sjukvårdskostnaderna för kvinnor är högre än för männen. Totalt
              sett är läkemedelskostnaderna högre för kvinnor, men män ordineras
              oftare nyare och därmed dyrare läkemedel, vilket dock inte alltid
              betyder högre kvalitet i behandlingen.
            </seg>
            <seg n="c21b59a2">
              Socialstyrelsen konstaterar vidare att mer arbete behövs för
              att de könsspecifika kunskaperna ska integreras i hälso- och sjukvårdens
              verksamhet. Positivt här är att nästan alla vårdutbildningar i
              dag beaktar ett genusperspektiv. Det finns även behov av att uppföljningar
              av vårdens resultat redovisas med könsuppdelad statistik och att
              kvalitetsregistren utvecklas. Socialstyrelsen avser därför att
              tydligare beakta könsspecifika aspekter i riktlinjer och föreskrifter
              till hälso- och sjukvården framgent.
            </seg>
            <seg n="e4da0251">
              Socialstyrelsens rapport, som nu bereds inom Socialdepartementet,
              utgör ett värdefullt kunskapsunderlag kring jämställdheten inom
              hälso- och sjukvården. Dessa fördjupade kunskaper skapar förutsättningar
              för berörda aktörer, på såväl nationell som lokal nivå, att vidta
              åtgärder för att stärka och intensifiera jämställdhetsarbetet.
            </seg>
            <seg n="bfecf505">
              För regeringens interna arbete kommer rapporten att utgöra en
              central del i arbetet med att integrera jämställdhetsperspektivet
              i såväl budget- som regleringsbrevsprocessen inom hälso- och sjukvårdens
              verksamhetsområde. Ett konkret exempel på detta är att regeringen
              i Läkemedelsverkets regleringsbrev lyfter fram behovet av att
              förbättra informationen till allmänheten kring könsspecifika skillnader
              kring klinisk prövning och godkännande av läkemedel.
            </seg>
            <seg n="7f1dbf2c">
              Under de fortsatta insatserna på jämställdhetsområdet kommer
              jag fortlöpande att föra en dialog med såväl jämställdhetsministern
              som berörda aktörer inom hälso- och sjukvårdssektorn för att säkerställa
              att den fördjupade kunskap vi nu har också tas till vara och följs
              upp i den praktiska verksamheten.
            </seg>
          </u>
          <note type="speaker" n="cb1fb0da">
            Anf. 45 ELINA LINNA (v):
          </note>
          <u who="Q4349165" xml:id="i-4217be1058e7a587-0" n="a37d05f5">
            <seg n="1e0be827">
              Fru talman! Jag vill tacka statsrådet Ylva Johansson för svaret.
              Visserligen ställde jag min interpellation till jämställdhetsministern
              för att det enligt min mening finns skillnader som vi kan iaktta
              inom hälso- och sjukvården som inte är specifika för vården och
              omsorgen. Dessa skillnader bygger på könsmaktsstrukturen som råder
              i samhället i stort.
            </seg>
            <seg n="b4677fa3">
              Det är en könsmaktsstruktur där män är norm och kvinnor avvikande,
              där män har stor makt medan kvinnor har mindre makt. Vården och
              omsorgen är inget undantag, könsmaktsstrukturen finns där med.
              Mannen utgör normen, och kvinnor underordnas män. Jag får förlita
              mig på statsrådets löfte att hon fortlöpande kommer att föra en
              dialog med jämställdhetsministern om dessa frågor.
            </seg>
            <seg n="96d62e32">
              Vi har en lång historia av aktivt jämställdhetsarbete i vårt
              land, men ändå finns det områden där ojämställdheten är generande
              tydlig. I våras då Socialstyrelsens rapporter om jämställdhet
              och vård presenterades, fylldes tidningarnas sidor med artiklar
              där kvinnor vittnade om feldiagnoser, felmedicineringar och nedvärderande
              bemötande. Trots våra höga ambitioner inom jämställdhetspolitiken
              blir kvinnors sjukdomar och symtom alltför ofta avvikande och
              diffusa.
            </seg>
            <seg n="716388b5">
              Varför stämmer inte teorin överens med verkligheten? Jag vågar
              påstå att utbildningar fortfarande har brister. Genusperspektivet
              lyser med sin frånvaro alldeles för ofta både i läroböcker och
              i det kliniska arbetet. Jag undrar om statsrådet delar min uppfattning
              i dessa frågor.
            </seg>
            <seg n="3cbc124b">
              Fru talman! Jag hittar i interpellationssvaret endast en konkret
              åtgärd för att minska ojämlikheten, nämligen att regeringen i
              regleringsbreven till Läkemedelsverket lyfter fram behovet av
              att förbättra informationen till allmänheten om könsspecifika
              skillnader kring klinisk prövning och godkännande av läkemedel.
              Utprovning av läkemedel görs inte numera enbart på friska unga
              män. Läkemedelsverket har tagit flera steg i rätt riktning för
              att säkerställa läkemedelskvaliteten för både kvinnor och män.
            </seg>
            <seg n="7d2cf0fe">
              Men trots att könsskillnader tas med vid bedömning av läkemedel
              inför godkännande upplever och drabbas kvinnor oftare av biverkningar
              än männen. Det finns skäl att fördjupa studierna av läkemedel
              och läkemedelspåverkan ur ett könsperspektiv. Vänsterpartiet anser
              att det borde införas en notering i FASS om vilka grupper av läkemedel
              som är utprovade på både kvinnor och män samt att könsskillnaderna
              bör beaktas vid dosrekommendation och vid redovisning av biverkningar.
              Jag vill passa på att fråga Ylva Johansson vad statsrådet anser
              om redovisning utifrån kön i FASS.
            </seg>
            <seg n="438a018c">
              Statsrådet har lyft fram personalens roll och betydelse inom
              äldreomsorgen. Det är bra. När vi talar om personalens kompetens
              vill jag i detta sammanhang understryka behovet av genuskunskap
              inom äldreomsorg när det gäller vårdpersonal och handläggare samt
              chefer. Socialstyrelsens rapport Jämställd socialtjänst? pekar
              på att den kommunala äldreomsorgen är dåligt anpassad till kvinnors
              behov. Regeringen saknar i dag ett jämställdhetsmål för äldreomsorgen.
              Det anser jag borde rättas till.
            </seg>
          </u>
          <note type="speaker" n="977e0039">
            Anf. 46 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-1" n="8e03ba5b">
            <seg n="0ee161bb">
              Fru talman! Regeringen har beslutat att inleda ett förändringsarbete
              för att utveckla beslutsprocessen inom hela Regeringskansliet
              så att ett jämställdhetsperspektiv alltid beaktas i beslutsunderlagen.
              Regeringen har antagit en plan för jämställdhetsintegrering i
              Regeringskansliet som har börjat gälla.
            </seg>
            <seg n="cae98719">
              Det är ett av skälen till att det inte är enbart jämställdhetsministern
              som har ansvar för att se till att vi tar ytterligare steg mot
              jämställdhet mellan kvinnor och män i vårt samhälle. Det är jag
              som ansvarig för sjukvården och omsorgen som också har ansvar
              för att se till att vi åtgärdar de könsskillnader som i dag finns
              inom sjukvården och omsorgen.
            </seg>
            <seg n="58dd3c7b">
              Det behövs åtgärder på flera nivåer. Självklart är det sjukvårdshuvudmännen
              som har ett mycket stort ansvar. Mitt intryck är också att Socialstyrelsens
              rapport har haft stor betydelse i sjukvårdshuvudmännens egna prioriteringar
              och eget arbete.
            </seg>
            <seg n="0ae93814">
              Socialstyrelsen kommer också att ytterligare arbeta med frågorna
              genom att beakta könsspecifika aspekter i de riktlinjer och föreskrifter
              som man tar fram. Det är ett av de viktiga sätt som staten styr
              utvecklingen och praktiken inom hälso- och sjukvården.
            </seg>
            <seg n="88116328">
              Jag vill också säga något om läkemedel. Elina Linna tar upp frågan
              om man ska märka ut i FASS om läkemedel är prövade också på båda
              könen. Jag tycker att det är en bra tanke. Det är just därför
              som regeringen i går fattade beslut om att Läkemedelsverket nu
              får i uppgift att pröva olika sätt att tydliggöra på vilket sätt
              ett läkemedel är prövat på både kvinnor och män. Om det ska ske
              via FASS, märkning på förpackningen eller om det ska vara något
              annat sätt att tydliggöra detta får Läkemedelsverket nu pröva
              och återkomma till.
            </seg>
            <seg n="1badf18f">
              En ytterligare aspekt på detta med läkemedel är att EU-kommissionen
              nyligen har tagit fram ett förslag om att alla läkemedel som ska
              vara möjliga att förskriva för barn också ska vara prövade på
              barn. Det är en ny regel som EU-kommissionen vill införa och som
              Sverige i allt väsentligt stöder. Jag tycker att det skulle vara
              intressant att också pröva om man kunde föra ett liknande resonemang
              när det gäller könsskillnader också på en europeisk nivå. Också
              den uppgiften har Läkemedelsverket fått att undersöka närmare.
            </seg>
          </u>
          <note type="speaker" n="8964d0ed">
            Anf. 47 ELINA LINNA (v):
          </note>
          <u who="Q4349165" xml:id="i-4217be1058e7a587-1" n="a37d05f5">
            <seg n="1ab7c7a5">
              Fru talman! Jag tackar Ylva Johansson för de förklaringar som
              hon gav. Jag har själv tänkt detta om EU-direktiven när vi har
              diskuterat barn, och det är viktigt. Man skulle på liknande sätt
              kunna använda redovisning när det gäller kvinnor och män.
            </seg>
            <seg n="894429de">
              Ylva Johansson tog upp frågan om sjukvårdshuvudmännens ansvar.
              Det är självklart att de har stort ansvar. Det är många sjukvårdshuvudmän
              och landsting som arbetar med prioriteringslistor. Jag har studerat
              lite de listor som redan finns och som arbetas fram. Tyvärr ser
              det ut som att genusanalys saknas när man gör listorna.
            </seg>
            <seg n="42c358f1">
              Jag önskar att Ylva Johansson i sina kontakter med Landstingsförbundet
              och representanter för sjukvårdshuvudmännen skulle lyfta upp också
              det behov som finns när man diskuterar prioriteringar att också
              ta hänsyn till genusperspektivet och göra en ordentlig genusanalys
              i det arbetet.
            </seg>
            <seg n="e63bee20">
              Statsrådet nämnde i sitt svar också en skrivelse som Socialdepartementet
              bereder utifrån Socialstyrelsens rapporter.
            </seg>
            <seg n="67a10194">
              Jag undrar om den skrivelsen också kommer att diskuteras här
              i riksdagen. Har vi riksdagsledamöter möjlighet att motionera
              med anledning av skrivelsen? Kommer det att beslutas här? Jag
              hoppas att det blir så, för jag tror att det finns stort intresse
              här i riksdagen för att diskutera de här frågorna vidare.
            </seg>
          </u>
          <note type="speaker" n="cfb3eded">
            Anf. 48 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-2" n="8e03ba5b">
            <seg n="857412d5">
              Fru talman! Det som bereds inom Socialdepartementet är Socialstyrelsens
              rapport. Jag kan i dagsläget inte svara på huruvida det kommer
              att resultera i några förslag som underställs riksdagen för beslut
              eller inte. Men vi för ju en diskussion om frågorna i riksdagen.
              Vi gör det nu, och jag har haft flera interpellationsdebatter
              tidigare. De kommer säkert att komma tillbaka. Detta är en fråga
              som är stor och viktig men där vi inte heller kan vänta oss att
              det finns någon enkel lösning på problemen när det gäller de skillnader
              som finns.
            </seg>
            <seg n="bc7bfdf5">
              Elina Linna tar upp behovet av könsperspektiv på prioriteringar
              inom vården. Jag delar den uppfattningen. I Socialstyrelsens rapport
              har man tittat speciellt på den högspecialiserade vården, där
              hjärtintensivvård och behandling av gråstarr redovisas som exempel.
              Uppföljningen av hjärtintensivvården visar att det finns vissa
              könsskillnader när det gäller behandling av män och kvinnor i
              jämförbara åldersgrupper. Därutöver finns tydliga skillnader mellan
              åldersgrupperna såtillvida att äldre patienter mer sällan får
              behandling än yngre patienter. Denna restriktivitet med behandling
              av äldre patienter berör avsevärt fler kvinnor än män. Även analysen
              av ögonsjukvården tyder på att kvinnor har något sämre tillgång
              till kataraktoperationer, det vill säga operationer av gråstarr
              delvis på grund av att de är i stor majoritet bland de äldsta
              patienterna. Det är viktigt att alla medborgare har samma tillgång
              till hälso- och sjukvård, och detta är en avgörande fråga.
            </seg>
            <seg n="a1a044f6">
              Socialstyrelsens rapport visar att det inte är tillfredsställande
              som det är nu. Jag är beredd att återkomma med andra förslag om
              det visar sig nödvändigt, men jag har också stora förhoppningar
              på vad sjukvårdshuvudmännen själva kommer att göra för att komma
              till rätta med problemen.
            </seg>
          </u>
          <note type="speaker" n="b61a8075">
            Anf. 49 ELINA LINNA (v):
          </note>
          <u who="Q4349165" xml:id="i-4217be1058e7a587-2" n="a37d05f5">
            <seg n="9e541027">
              Fru talman! Det är bra att Ylva Johansson har ytterligare ett
              inlägg, för jag har en fråga till som jag tänker ställa.
            </seg>
            <seg n="a28a9fac">
              Jag tänker på det här med lika vård på lika villkor. Det är inte
              alltid så. Jag tänker också på behovet av utbildning och att man
              tar upp genusperspektivet där.
            </seg>
            <seg n="474fa670">
              Jag har exempel från en lärobok i psykiatri som fortfarande används
              i läkarutbildningen och som saknar genusanalys. Inom psykiatrin
              vet vi att kvinnor behandlas mycket mer med läkemedel än vad män
              gör, speciellt när det gäller depressioner. Kvinnor blir också
              sjukskrivna i större utsträckning. Jag citerar från läroboken:
              Förlusten av barn ger den mest smärtsamma och långvariga reaktiva
              depressionen, i synnerhet hos barnets mor. Det gäller då tydligen
              endast barnets mor! Ett annat citat är: En hustrus förlust av
              sin man ger oftare upphov till behov av psykiatrisk vård än en
              mans förlust av sin hustru. Det kan sammanhänga med att familjen
              i vårt samhälle vanligen upptar en större del av en kvinnas liv
              än av en mans.
            </seg>
            <seg n="f084ff03">
              Jag befarar att läroböcker som på det här sättet beskriver mäns
              och kvinnors liv och mäns och kvinnors villkor också cementerar
              fördomar om jag får kalla det så när det gäller bemötandet av
              kvinnliga och manliga patienter.
            </seg>
          </u>
          <note type="speaker" n="fb1b12ab">
            Anf. 50 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-3" n="8e03ba5b">
            <seg n="8a02e402">
              Fru talman! Det finns en uppsjö av olika läromedel i de olika
              utbildningarna och det är omöjligt för mig att kommentera dem.
              Jag vill ändå säga att genusperspektiv finns med i dag i samtliga
              viktiga utbildningar på området hälso- och sjukvård. Samtidigt
              tror jag att det också finns utrymme för förbättringar av utbildningen,
              inte minst när det gäller det kliniska arbetet och i själva bemötandet.
              Det är sådant som ligger närmare det praktiska arbetet än vad
              man kanske gör i den mer teoretiska utbildningen, där genusperspektivet
              i dag finns med.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="30a83f5a">
            6 § Svar på interpellation 2004/05:172 om diskriminering av de
            äldre i vårt samhälle
          </note>
          <note type="speaker" n="d1884763">
            Anf. 51 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-4" n="8e03ba5b">
            <seg n="3d93b920">
              Fru talman! Göran Hägglund har frågat statsministern dels vilka
              åtgärder han är beredd att vidta för att kartlägga diskrimineringen
              av äldre i samhället, dels vilka åtgärder som han är beredd att
              vidta för att minska diskrimineringen i vårt samhälle. Som minister
              ansvarig för äldrepolitiken har det ankommit på mig att svara
              på Göran Hägglunds frågor.
            </seg>
            <seg n="1d780521">
              Diskriminering av äldre är oacceptabelt. Vi måste ta till vara
              de äldres kompetens och förmåga att vara aktiva i samhället. Åldersbarriärer
              där äldre på olika sätt utsätts för negativ särbehandling måste
              brytas.
            </seg>
            <seg n="49e3d003">
              Alla människor har lika värde. Detta tar sig bland annat uttryck
              i regeringsformen, där det anges att den offentliga makten ska
              utövas med respekt för alla människors lika värde. I januari 2003
              kompletterades och förstärktes skyddet genom att det infördes
              en föreskrift om att det allmänna dels ska verka för att alla
              människor ska kunna uppnå delaktighet och jämlikhet i samhället,
              dels ska motverka diskriminering på grund av bland annat ålder.
              I svensk rätt är det första gången som ålder omfattas som diskrimineringsgrund.
            </seg>
            <seg n="dfa9960f">
              Enligt regeringens mening ska skyddet mot diskriminering i princip
              vara lika för de olika diskrimineringsgrunderna, dock med beaktande
              av de speciella förutsättningar som gäller för olika samhällsområden.
            </seg>
            <seg n="abd0fdb9">
              I FN:s andra internationella handlingsplan för äldrefrågor och
              i den regionala genomförandestrategi som antagits för Europa utgör
              långsiktiga insatser för att bryta åldersbarriärer hörnstenar.
              Sverige har deltagit aktivt i arbetet att ta fram dessa dokument.
            </seg>
            <seg n="1919a835">
              Den äldrepolitik som föreslås av den parlamentariska äldreberedningen,
              Senior 2005, som Hägglund nämner, syftar till att bryta åldersbarriärer
              och skapa ett samhälle där människor inte utsätts för negativ
              särbehandling på grund av hög ålder. Förslagen från Senior 2005
              har remissbehandlats och bereds nu av regeringen.
            </seg>
            <seg n="940ce94d">
              När det gäller Hägglunds konkreta frågor vill jag hänvisa till
              den parlamentariska utredningen, Diskrimineringskommittén, som
              nu pågår. Kommittén har bland annat till uppgift att överväga
              lagstiftning för att motverka diskriminering av äldre, främst
              i arbetslivet men även på andra samhällsområden.
            </seg>
            <seg n="4f74642c">
              Jag vill inte här föregripa kommitténs och regeringens arbete.
              Vilka eventuella åtgärder som regeringen kommer att vidta kommer
              att klargöras när kommitténs betänkande är färdigbehandlat.
            </seg>
            <seg n="8d64820d">
              Jag kommer att med stort intresse ta del av kommitténs slutsatser
              och förslag.
            </seg>
          </u>
          <note n="3bb85726">
            Då Göran Hägglund, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Chatrine Pålsson i stället fick delta i överläggningen.
          </note>
          <note type="speaker" n="38a53851">
            Anf. 52 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-0" n="f0033bf4">
            <seg n="c919072d">
              Fru talman! Jag börjar med att tacka för svaret. Jag har grubblat
              ganska mycket på varför statsministern inte vill besvara interpellationen.
              Det är naturligtvis varken jag eller Ylva Johansson som kan bestämma
              över statsministern. Men av de exempel som Göran Hägglund tar
              upp i sin interpellation är det bara ett som berör vård och omsorg.
              I övrigt handlar det om generella orättvisor i vårt samhälle.
            </seg>
            <seg n="7c0184dd">
              Det ena förslaget handlar om en utbildningsinsats i Örebro län.
              Det har säkert Ylva Johansson sett. Där fick man inte vara med
              på en datakurs om man har fyllt 65 år. Jag måste fråga Ylva Johansson:
              Är det acceptabelt i vårt svenska samhälle år 2004 att vara utestängd
              enbart för att man har fyllt 65 år?
            </seg>
            <seg n="099e9a70">
              Ett annat exempel är att man inte får vara med i en valnämnd
              om man är 70 år. Man får inte heller vara med på andra sätt. Jag
              måste ställa en fråga om detta. Sedan vi lämnade in interpellationen
              har jag sett Erik Åsbrink i TV-rutan. Ylva Johansson ser honom
              naturligtvis mer än i TV-rutan. Han har sagt någonting om att
              70-årsgränsen ska bort och att Förtroendekommissionen har ändrat
              åsikt. Har jag fattat det hela rätt? I så fall är jag glad för
              det.
            </seg>
            <seg n="056b3ce7">
              Den tredje synpunkten jag vill ge gäller diskrimineringsfrågan.
              På alla andra områden i samhället är det väl kartlagt hur det
              ser ut, men när det gäller åldersdiskriminering är det inte kartlagt.
              Jag vill fråga Ylva Johansson om det inte vore en alldeles utmärkt
              idé att föreslå att man får en kartläggning över landet och verkligen
              får se hur åldersdiskrimineringen verkligen ser ut i Sverige.
              Då skulle det vara lättare att föreslå åtgärder.
            </seg>
            <seg n="9dd460f4">
              Sedan vill jag också ta upp EU-direktivet. Det är många länder
              som redan har implementerat det som jag tror är från 2000. Varför
              ska det ta så mycket längre tid i Sverige att implementera EU-direktiv
              av den här sorten? Det måste väl kännas ganska pinsamt.
            </seg>
            <seg n="6b3f0fa5">
              Jag är naturligtvis glad för de förslag som har kommit, men jag
              anser att det är alldeles för otillräckligt och allting tar för
              lång tid. Folk som diskrimineras i dag blir inte särskilt glada
              om man talar om att det sitter en utredning. Det ena efter det
              andra året går, och ingenting händer. Det personer som känner
              sig diskriminerade i dag vill ha är ju förslag på förändringar.
              Jag inser att man inte kan lägga fram alla förslag samma dag,
              men det vore bra med några förslag som kommer då och då. Frågan
              om diskriminering av äldre är egentligen en fråga om människovärde.
              Det är en djup, etisk fråga. Det är därför Kristdemokraterna lyfter
              fram den.
            </seg>
            <seg n="28ef9aaf">
              Det känns oerhört viktigt att svenska folket och de av kammarens
              ledamöter som är här får ett besked i dag. Vi vill inte höra om
              kommittéer och utredningar. Det är vi ganska trötta på. Vi vill
              ha en konkret åtgärd. Snälla statsrådet Ylva Johansson, ge oss
              det!
            </seg>
          </u>
          <note type="speaker" n="0e78215b">
            Anf. 53 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-12" n="94e812d1">
            <seg n="cd759570">
              Fru talman! Jag vill inte undanhålla ministern en liten historia
              som jag fick höra i samband med en debatt om ålderism. Den handlar
              om Kalle, 77 år gammal, som hade fått höra att regeringen ville
              att man skulle jobba till 79 års ålder. Han ringer då plikttroget
              till arbetsförmedlingen i Kristianstad och anmäler sig som arbetssökande.
              Han får då tala med en något irriterad handläggare som säger:
              Jaha, du heter Kalle, och du är 77 år gammal. Men vad kan du egentligen?
              Jo, sade Kalle, jag kan väl åtminstone vara i vägen.
            </seg>
            <seg n="c48c02f4">
              Här missade alltså arbetsförmedlingen en duktig pensionär som
              hade rik yrkeserfarenhet och fortfarande ville göra nytta i samhället.
            </seg>
            <seg n="e841d248">
              Äldre människor har ofta en besvärlig situation på dagens arbetsmarknad.
              Trots att de besitter stora kunskaper och har lång arbetslivserfarenhet
              förekommer det åldersdiskriminering. Detta sker trots att det
              i EU:s diskrimineringslagstiftning uttryckligen påtalas att ålder
              är ett av de områden där diskriminering inte får förekomma. Det
              är inte ovanligt att diskriminering sker mer eller mindre öppet,
              till exempel i platsannonser.
            </seg>
            <seg n="ed06bab8">
              Centerpartiet anser att EU:s diskrimineringslagstiftning gällande
              arbetslivet bör implementeras i svensk lagstiftning inom alla
              områden som rör det svenska arbetslivet. Vi menar vidare att hindren
              mot äldres deltagande på arbetsmarknaden måste bearbetas och undanröjas
              såväl när det gäller attityder och fördomar som när det gäller
              ekonomiska och praktiska faktorer. Arbetsrätt och skatteregler
              bör ses över. Eget företagande bland äldre och avtalspensionärer
              bör uppmuntras genom rådgivning och lånemöjligheter.
            </seg>
            <seg n="bfc2f8a3">
              Detta var något om arbetslivet, men åldersdiskriminering finns
              ju också på många andra områden, till exempel sjukvården. Vi har
              prioriteringar inom hjärtsjukvården. Det är prioriteringar enligt
              föreskrifter från Socialstyrelsen.
            </seg>
            <seg n="23090677">
              Så har vi den tekniska utvecklingen som bäst utnyttjas av dem
              som har vuxit upp med den. Alltfler naturliga dagliga funktioner
              förutsätts nu skötas med hjälp av dator, bankärenden, biljetthantering
              och så vidare. Denna datorbaserade service är i stort sett gratis.
              Bankernas och resebolagens kostnader tas då ut av dem som fortfarande
              använder de konventionella metoderna, alltså de äldre. Det vore
              rimligtvis enkelt att bättre fördela bankernas och andra institutioners
              kostnader så att de inte bara skjuts över på de äldre.
            </seg>
            <seg n="5bc1050f">
              Jag undrar hur ministern ser på behandlingen av våra äldre när
              det gäller arbete, sjukvård och den tekniska utvecklingen.
            </seg>
          </u>
          <note type="speaker" n="cd6d8b3b">
            Anf. 54 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-5" n="8e03ba5b">
            <seg n="b60a1a52">
              Fru talman! Attityden till ålder, åldrande och äldre är omväxlande
              positiv och negativ. I olika kulturer och i olika epoker finns
              det olika typer av inställningar. Äldre människor betraktas ibland
              som den som är vis men kan lika gärna vara den som är skröplig.
              Det kan vara den som möts med respekt, det kan också vara den
              som möts med förakt. Det kan vara prestige att vara gammal, men
              det kan också förknippas med lidande och ömklighet.
            </seg>
            <seg n="70d5121c">
              I vårt samhälle har vi sett tendenser till det som kallas ålderism
              eller vad vi nu ska översätta de med. Det finns en diskriminering
              på grund av ålder. Det är just därför som Diskrimineringskommittén
              arbetar och har i uppgift att överväga lagstiftning också när
              det gäller ålder. Det gäller arbetsmarknaden där jag tror att
              behoven är ganska stora, men de ska också överväga sådana åtgärder
              på andra områden. Det är klart att regeringen tycker att det här
              är ett problem, annars hade vi inte tillsatt den här utredningen
              med de här direktiven. Vi hoppas att vi kommer att få svar inom
              ganska kort tid.
            </seg>
            <seg n="92559acd">
              Göran Hägglunds interpellation nämner ett antal viktiga områden
              där det ganska säkert förekommer diskriminering eller nedvärdering
              av äldre på olika sätt i samhället. Det är den allvarliga situationen.
            </seg>
            <seg n="e7cf7f09">
              Det är möjligt att vi behöver en kartläggning, men samtidigt
              är det ibland ett sätt att försena politiken. Man väntar på en
              kartläggningen. Jag tror att när vi får förslagen från Diskrimineringskommittén
              är det nog dags att gå till beslut så att vi inte försenar det
              genom att vänta på någon ytterligare kartläggning. Vi får kanske
              komma tillbaka till den frågan.
            </seg>
            <seg n="b68580f8">
              Det är den ena frågan om diskriminering, men sedan finns det
              också en annan fråga. Till Chatrine Pålsson vill jag säga att
              jag inte bara är ansvarig för hälso- och sjukvården och äldreomsorgen,
              jag är också ansvarig för regeringens äldrepolitik. Den omfattar
              också alla andra områden.
            </seg>
            <seg n="1444f166">
              Det finns många andra områden där vi behöver stärka äldres roll
              och värde i samhället och på arbetsmarknaden. En del av det kan
              vi förmodligen klara med lagstiftningar och förändringar som staten
              kan göra. Annat handlar om våra attityder människor emellan och
              hur vi värderar varandra.
            </seg>
            <seg n="d081294e">
              Vi har genomgått och genomgår en väldigt stor förändring genom
              att vi lever så mycket längre, och det är friska år vi lägger
              till livet. Jag har mött uttrycket att livet nu kan delas upp
              i 303030, 30 år av barndom och utbildning, 30 år av aktivt yrkesarbete
              och 30 år av pensionärsliv. Det är en total revolution i förhållande
              till hur det såg ut för till exempel min föräldrageneration. Det
              är en oerhört snabb förändring som har skett. Det måste också
              innebära att vi gör andra förändringar i samhället och i vårt
              bemötande av äldre.
            </seg>
          </u>
          <note n="f53a5882">
            Chatrine Pålsson frågade om Förtroendekommissionens arbete. Som
            en utlöpare av Förtroendekommissionen fanns en grupp som arbetade
            med en kod för bolagsstyrning. De lämnade över sitt förslag till
            justitieministern i går. I det förslaget fanns inte 70-årsgränsen
            kvar.
          </note>
          <note type="speaker" n="9f99ceec">
            Anf. 55 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-1" n="f0033bf4">
            <seg n="1e739ea8">
              Fru talman! Det är mycket bra att 70-årsgränsen är borta. Jag
              är också glad för att vi lever allt längre och är allt friskare.
              Förändringen går snabbt. Men då är det ju ännu viktigare att ta
              tag i de här frågorna. Det är viktigt att vi lever med detta och
              inser att alla diskrimineringar och orättvisor på grund av viss
              ålder måste tas bort.
            </seg>
            <seg n="0454eeab">
              Jag kan gott säga att när man utsåg Hans Blix till världens viktigaste
              uppdrag för något år sedan blev jag lite förvånad. Jag tror att
              han redan då var 75 år.
            </seg>
            <seg n="e1b565fe">
              Samtidigt blev jag glad över att man kan ge världens viktigaste
              uppdrag till en man som varit pensionär i åtminstone åtta år.
              Det ger väl lite vid handen att det finns andra länder som ser
              detta att ha många år på nacken som en synnerligen god kompetens
              i de svåraste uppdragen.
            </seg>
            <seg n="13bbf010">
              När jag tog upp att jag inte förstår att statsministern inte
              vill ställa upp på en interpellationsdebatt var det inte för att
              jag misstror Ylva Johansson utan för att jag tycker att detta
              är så grundläggande frågor. Det är viktigt att de genomsyrar hela
              samhällsbygget, och därför borde statsministern som är högst ansvarig
              i regeringen svara på dem. Jag hoppas också att Ylva Johansson
              refererar den här debatten för Göran Persson.
            </seg>
            <seg n="b3e8bc3f">
              Men jag vill ändå fråga varför det tar så lång tid. Senior 2000
              lämnade sitt förslag i oktober 2003. Utredningen hade resulterat
              i ett hundratal konkreta förslag. Mig veterligen statsrådet får
              rätta mig om jag har fel har inte ett enda av dessa förslag lagts
              fram som regeringsförslag.
            </seg>
            <seg n="54e6f721">
              I januari 2002 tillsattes Diskrimineringskommittén. Den har alltså
              snart jobbat i tre år. Då är min fråga: Måste det ta så lång tid
              i en fråga där vi egentligen, hoppas jag, är överens, det vill
              säga att det inte ska få förekomma åldersdiskriminering?
            </seg>
            <seg n="0ac0da93">
              Jag hoppas att Ylva Johansson någonstans förstår vår otålighet
              i de här frågorna. Vi ser dem som oerhört angelägna för hela samhället,
              och så begraver man dem i utredningar och lägger inte fram några
              förslag.
            </seg>
            <seg n="88821970">
              Här har jag en rak fråga till Ylva Johansson. Någon kartläggning
              vill man inte genomföra, förstår jag, och så långt jag vet har
              inte ens Diskrimineringskommittén gjort det. Men är då statsrådet
              beredd att gå hem och titta på vilka förslag Senior 2005 lade
              fram 2003 och se om man kan lägga fram några av dessa, som jag
              tyckte var väldigt bra eller hur länge ska detta vänta?
            </seg>
            <seg n="ab0508da">
              Det bereds, säger statsrådet. Men när kan vi förvänta oss konkreta
              förslag? Det är nämligen det vi väntar på.
            </seg>
          </u>
          <note type="speaker" n="b298e0c9">
            Anf. 56 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-13" n="94e812d1">
            <seg n="fe427cd7">
              Fru talman! Man kan fråga sig varför vi i Sverige har hamnat
              i en sådan utpräglad ungdomsfixering, en fixering som får bekostas
              av de äldre medborgare som trots allt genom troget arbete har
              byggt upp mycket av det som vi i dag tar för givet.
            </seg>
            <seg n="0dbda7e3">
              Vi får hoppas att Diskrimineringskommittén och Senior 2005 kommer
              fram till kloka förslag och att det sedan blir en snabb beslutsgång.
              Vårt samhälle behöver våra äldre, och de som genom sina insatser
              inom samhällslivet har gett oss den välfärd vi har i dag har verkligen
              rätt till ett värdigt bemötande det må gälla arbete, sjukvård,
              teknisk utveckling, ja, egentligen alla områden inom livet.
            </seg>
          </u>
          <note type="speaker" n="efa5c5be">
            Anf. 57 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-6" n="8e03ba5b">
            <seg n="234c13b0">
              Fru talman! Våra pensionärer blir alltfler. Man räknar med att
              år 2030 kommer nästan en fjärdedel av befolkningen att vara över
              65 år. Det är en otroligt stor tillgång och en fantastisk framgång
              för välfärden i vårt samhälle.
            </seg>
            <seg n="b5fafd78">
              Självklart måste vi då också se till att ta till vara denna enorma
              resurs som alla de som är 65 år eller äldre utgör. Det kommer
              att krävas en rad förändringar på olika områden i samhället. Jag
              tror dock inte jag måste säga det att de flesta av dessa förändringar
              är sådana som beslutas här i Sveriges riksdag, även om några av
              dem gör det, utan det handlar väldigt mycket om attityder, bemötande
              och synsätt.
            </seg>
            <seg n="f2147009">
              Det finns den här tavlan med ålderstrappan. Först går det uppåt
              till 4050 någonstans, och sedan går det utför tills man sakta
              dör. Många av oss är uppvuxna med den bilden i våra hem eller
              i mor- och farföräldrars hem. Jag tror att den är en förfärlig
              felsyn men att vi fortfarande tänker i en sådan trappa när vi
              tänker på åldrandet och inte ser de enorma möjligheter som den
              nya typen av liv innebär när vi kan leva, och leva friska, så
              mycket längre.
            </seg>
            <seg n="3b19c7c3">
              Det här påverkar också hela befolkningen. Om det skulle finnas
              bättre möjligheter till utbildning, karriärutveckling och nya
              steg inom arbetslivet efter 50 års ålder kanske också trycket
              på att göra all denna karriär samtidigt som man är i barnafödande
              och familjebildande ålder något kunde minska. Detta påverkar hela
              samhället och hela livscykeln, och det tror jag är viktigt.
            </seg>
            <seg n="0116a5c3">
              Nu är ju Diskrimineringskommittén en parlamentarisk kommitté.
              När den tillsattes fick den i uppgift att vara klar den 1 december
              2004, men därefter har man återkommit till regeringen och bett
              om förlängd tid. Det är ju det som händer ibland vid utredningar.
              Det är ingenting som regeringen styr över. Vi kan naturligtvis
              säga nej, men det är inte säkert att det gör saker och ting bättre.
              Det är alltså därför utredningen har fått lite längre tid.
            </seg>
            <seg n="835e9dc8">
              Chatrine Pålsson frågar om jag är beredd att titta på Senior
              2005. Det är precis vad jag håller på med. Det är en av de stora
              och viktiga utredningar som jag har på mitt ansvarsområde. Det
              är sant att där finns ett hundratal olika förslag. Jag undrar
              om det inte är exakt 100 eller 101 eller så.
            </seg>
            <seg n="8e7f17fc">
              Ett problem med dessa förslag när man är statsråd är att inte
              så många av dem vänder sig till riksdag och regering. Väldigt
              många vänder sig till andra instanser i samhället över huvud taget.
              Det tror jag är bra för en sådan utredning eftersom allting inte
              heller går att åtgärda med beslut i riksdag och regering.
            </seg>
            <seg n="ce81de5b">
              Samtidigt är det också ett litet problem med den beredningsprocess
              vi har. Det handlar om vilken typ av förslag det är möjligt att
              gå fram till riksdagen med för beslut. Det är precis den frågan
              jag håller på och tittar på, och det är det vi gör när vi bereder
              frågan.
            </seg>
          </u>
          <note type="speaker" n="a766f11c">
            Anf. 58 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-2" n="f0033bf4">
            <seg n="74def418">
              Fru talman! Det är klart att inte alla förändringar i samhället
              kan beslutas av den här kammaren. Det skulle ju vara förfärligt.
              Men vi har en oerhört viktig roll i opinionsbildandet, att vara
              föregångare och gå före med värden och värderingar från regeringens
              och riksdagens sida så att svenska folket förstår att det är detta
              vi vill. Det är ju så det blir förändringar. Vi är viktiga i det
              här systemet.
            </seg>
            <seg n="e560b257">
              Jag log lite grann när statsrådet pratade om trappan. Då tänkte
              jag på det som uttrycks ganska ofta nu: Man faller för åldersstrecket.
              Vad är det för ett dumt uttryck? Det låter precis som om man skulle
              stå och ramla nedför något slags bergavsats. Låt oss se till att
              vi inte använder sådan vokabulär!
            </seg>
            <seg n="5fd30bd7">
              Min sista fråga handlar om den man som hade varit på Kristinagårdens
              lärcentrum i Askersund, som Thomas Östros invigde den 10 september
              i år. Han tyckte att det var trevligt att tacka ja till en datautbildning.
              Han sade: Det står ju www.se och jag tänkte att jag kan ju inte
              det här, så det är väl lika bra att jag lär mig. Alla säger ju
              att här kan man få information.
            </seg>
            <seg n="ac0435c5">
              En vecka efteråt, när han skulle gå andra gången, blev han inkallad
              av den som chefade över detta och höra att han fick sluta därför
              att han var 65 år.
            </seg>
            <seg n="a6fc9a07">
              Jag blev ledsen över denna information. Jag vill fråga statsrådet,
              eftersom nu statsrådet har ansvaret: Är Ylva Johansson beredd
              att nu gå över till Rosenbad och säga att nu måste vi förbjuda
              allt som gör att folk inte får utbilda sig därför att de har fyllt
              65 år?
            </seg>
          </u>
          <note type="speaker" n="fb11c555">
            Anf. 59 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-7" n="8e03ba5b">
            <seg n="cf1bf48a">
              Fru talman! Chatrine Pålsson har naturligtvis alldeles rätt i
              att både Chatrine Pålsson och jag själv har en viktig roll när
              det gäller opinionsbildning. Jag ska också försöka ta mitt ansvar
              i den delen.
            </seg>
            <seg n="8d992abb">
              Jag tror att det handlar om väldigt många frågor. Det gäller
              konkreta frågor om diskriminering och synen på äldre, men det
              gäller också detta med vårt förändrade samhälle som ser annorlunda
              ut av denna stora framgång att vi lever längre.
            </seg>
            <seg n="d7b177da">
              Man kan beskriva det på olika sätt. En fjärdedel kommer år 2030
              att vara 65 år eller äldre. Andelen som är 80 år eller äldre kommer
              att öka från ungefär en halv miljon till 750 000, vilket är en
              enormt stor ökning.
            </seg>
            <seg n="8b73bfba">
              Man kan också göra jämförelsen och säga att i dag är det hundra
              gånger vanligare att man blir hundra år än det var för hundra
              år sedan. När någon nuförtiden fyller hundra år och vi läser i
              tidningen om uppvaktning av en hundraåring får vi ofta se att
              de säger: Ja, ja, nuförtiden är det inte så märkvärdigt.
            </seg>
            <seg n="c8e427ec">
              Men det var inte länge sedan det var något mycket märkvärdigt
              att bli hundra år. Det tycker jag nog fortfarande att det är,
              och det är värt en hyllning. Men samhällsförändringen är mycket
              stor, och vi kommer att behöva återkomma till den i flera delar.
            </seg>
            <seg n="cc730719">
              Just när det gäller lagstiftningsfrågan om diskriminering kommer
              jag dock inte att återkomma förrän vi har förslag från Diskrimineringskommittén.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="72a3c0e1">
            7 § Svar på interpellation 2004/05:175 om demensvården
          </note>
          <note type="speaker" n="3ea199fa">
            Anf. 60 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-8" n="8e03ba5b">
            <seg n="9ec6eeb4">
              Fru talman! Chatrine Pålsson har frågat mig dels om jag avser
              att vidta åtgärder så att riksdagens prioriteringsbeslut från
              1997 efterlevs när det gäller vården av demenssjuka personer,
              dels om jag avser att vidta åtgärder för att alla demenssjuka
              personer ska få sitt sjukdomstillstånd utrett, dels om jag avser
              att föreslå konkreta åtgärder i enlighet med förslagen i departementspromemorian
              På väg mot en god demensvård .
            </seg>
            <seg n="056dbeea">
              En av samhällets viktigaste uppgifter är att garantera alla människor
              en god vård och omsorg. Enligt hälso- och sjukvårdslagen är det
              sjukvårdshuvudmännen som ansvarar för att alla får en god hälso-
              och sjukvård samt för att organisera vården. En av grundtankarna
              när det gäller detta är att det är huvudmännen som är mest lämpade
              att göra nödvändiga prioriteringar av de resurser som behövs för
              en bra vård. Socialstyrelsen har riksdagens uppdrag att utveckla
              riktlinjer och har med anledning av detta inlett ett långsiktigt
              arbete med att utveckla metoder för tillämpningen av riksdagsbeslutet
              om prioriteringar. Den 1 januari 2003 inrättade Socialstyrelsen
              också en ny enhet för medicinska riktlinjer och prioriteringar.
            </seg>
            <seg n="0c5c84b1">
              Jag vill betona att alla människor har rätt till den vård man
              är i behov av oavsett var i landet man bor. Den som är i behov
              av utredning av en misstänkt demenssjukdom ska också få genomgå
              en sådan. Det är sjukvårdshuvudmännen som ansvarar för att personer
              med demenssjukdom blir utredda.
            </seg>
            <seg n="cab1558e">
              Regeringen gör stora satsningar för att stödja sjukvårdshuvudmännen
              att förbättra kvaliteten och tillgängligheten i vården. Genom
              den nationella handlingsplanen för hälso- och sjukvården har regeringen
              förstärkt primärvården, vården och omsorgen om äldre samt psykiatrivården
              med ca 9 miljarder kronor. Dessutom har regeringen satsat 3,6
              miljarder kronor ytterligare för att öka tillgängligheten inom
              hälso- och sjukvården. Även kommande år kommer dessa satsningar
              att fortsätta samtidigt som en nationell vårdgaranti införs.
            </seg>
            <seg n="9efd5fec">
              Det finns både formell och reell kompetens bland personal som
              arbetar inom vården och omsorgen om äldre. Det är viktigt för
              såväl personalen som omgivningen att denna kompetens synliggörs
              och värderas.
            </seg>
            <seg n="c358a84a">
              Regeringen har tillsatt en kommitté som ska stödja kommunernas
              långsiktiga arbete med att skapa hållbara system för verksamhetsnära
              kompetensutveckling i syfte att höja standarden och kvaliteten
              i äldreomsorgen i hela landet.
            </seg>
            <seg n="cf43216f">
              Förutsättningarna för en långsiktig positiv utveckling inom vård
              och omsorg är att stat, kommun och landsting samverkar kring angelägna
              frågor. Ett av de förslag som Demensarbetsgruppen tog fram och
              som pågår är ett kvalitetsprojekt för kvalitetsutveckling i demensvården
              som genomförs gemensamt av staten, Landstingsförbundet och Svenska
              Kommunförbundet. Flera av förslagen bereds för närvarande inom
              Regeringskansliet.
            </seg>
          </u>
          <note type="speaker" n="b66bd9cd">
            Anf. 61 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-3" n="f0033bf4">
            <seg n="77aca55d">
              Fru talman! Jag vill också tacka för detta svar. Det är klart
              att det pågår utredningar. Det pågår kommittéarbete. Under tiden
              vet vi vilken verklighet som finns ute i landet.
            </seg>
            <seg n="283be87a">
              Det här är en av de allra viktigaste frågorna för mig som riksdagsledamot
              och kristdemokrat. Det är en grupp människor som inte själva kan
              tala för sig. Det är människor som inte kan efterfråga vård, människor
              som inte demonstrerar här utanför på Mynttorget och anhöriga som
              har en ohyggligt svår situation.
            </seg>
            <seg n="25a33f17">
              Vi vet att ungefär 24 000 personer varje år tyvärr insjuknar
              med demensliknande symtom, lika många som dör i vårt land varje
              år. Det jag tycker är det mest beklämmande är att ett stort antal
              av de här personerna, speciellt om de är äldre, inte ens får en
              adekvat utredning. Tyvärr, säger jag.
            </seg>
            <seg n="03e6ab2c">
              Statsrådet svarar att är man i behov av den vården ska man få
              den. Men så är det inte. Frågan är vad man gör då.
            </seg>
            <seg n="604c3730">
              Det finns människor som får symtom som man tror är demens men
              som visar sig vara ämnesomsättningssjukdomar eller någonting annat,
              alltså något som kan behandlas och botas. I stället är den första
              frågan: Har vi något boende för demenssjuka som kan vara aktuellt?
            </seg>
            <seg n="0d0dd99f">
              Det här tycker jag är förfärligt. Egentligen skulle det anmälas
              till HSAN, Hälso- och sjukvårdens ansvarsnämnd, när sådant här
              händer.
            </seg>
            <seg n="165478d1">
              Det känns som om, och jag har sagt det många gånger här, det
              är politikernas viktigaste uppdrag inom vård och omsorg att lyfta
              fram de människor och de grupper som inte själva kan tala för
              sig. Demenssjuka är en sådan grupp.
            </seg>
            <seg n="610ca635">
              Jag hade hoppats att statsrådet Ylva Johansson hade svarat ja
              när jag frågade om man är beredd att leva upp till riksdagsbeslutet
              1997. Men jag upplever bara att det inte blev något svar.
            </seg>
            <seg n="d7867183">
              Jag vill också ställa en fråga om den grupp som jobbar med kvalitetsfrågorna.
              Det är ju den gruppen som arbetar med ett av förslagen från Demensarbetsgruppen.
              Hur mycket resurser har de för att kunna arbeta brett? Vet Ylva
              Johansson det? När kan vi förvänta oss att få ett förslag från
              dem?
            </seg>
            <seg n="1c29921a">
              Den andra frågan jag vill ta upp gäller kompetensen, den formella
              utbildningen. Alla som arbetar inom demensvården har inte den
              utbildning de bör ha. Generellt inom äldrevården är ungefär 40
              % inte utbildade för sin syssla. Där är jag naturligtvis glad
              för att Ylva Johansson har lagt fram ett förslag. Men jag hade
              hoppats att det också hade inneburit att man hade fått den grundutbildningen.
              Är Ylva Johansson beredd att ändra på det?
            </seg>
          </u>
          <note type="speaker" n="3778d9f3">
            Anf. 62 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-14" n="94e812d1">
            <seg n="07637cbe">
              Fru talman! Demens är en sjukdom som drabbar alltfler människor.
              Demensen kan vara lätt, medelsvår eller svår. En fjärdedel lider
              av svåra symtom som innebär risk att gå vilse, ramla omkull, ta
              fel medicin och glömma att släcka tända ljus. Ibland händer det
              också att de dementa använder våld mot anhöriga och vårdare.
            </seg>
            <seg n="a7041b41">
              När någon drabbas av demens är det viktigt att samhället ger
              en så bra vård som möjligt. Det handlar om ett gott bemötande
              för den sjuke och för de anhöriga. Medicinering är ofta nödvändig.
              Det är upprörande att så få dementa får bromsmediciner.
            </seg>
            <seg n="af3b587a">
              Enligt Lars-Olof Wahlund, professor i geriatrik vid Huddinge
              sjukhus, snålar svenska allmänläkare med bromsmediciner på grund
              av ointresse och kostnader. Bara en av tio dementa i Sverige får
              testa bromsmediciner. Hur kommenterar ministern detta missförhållande?
            </seg>
            <seg n="04cea0d4">
              Att bli dement är ganska likt att bli barn på nytt, med allt
              vad det innebär: skrika högt och ljudligt, göra sina behov där
              man är och inte vara orienterad i tid och rum. Vad det verkligen
              innebär att vårda dementa vet bara de som har varit tillsammans
              med dem en längre tid. Därför är det inte rätt att friska äldre
              och dementa ska behöva vistas sina sista år tillsammans. Hur ser
              ministern på det förhållandet att det i dag, år 2004, inte finns
              demensboenden i alla kommuner?
            </seg>
            <seg n="22196322">
              Många anhöriga till dementa gör i dag en mycket god vårdinsats
              i hemmen. Det skulle behövas mer avlastningsplatser för att de
              anhöriga ska kunna få avlastning i vården. Hur ska vi kunna få
              dessa avlastningsplatser?
            </seg>
            <seg n="126c4006">
              Så har vi något viktigt: social kontakt. Den sker genom daglig
              verksamhet och har en lindrande effekt på den som är drabbad av
              demens. Därför känns det inte bra att kommunerna på många håll
              skär ned på resurserna till terapi och kulturella inslag i vården.
              Detta sparande drabbar de svagaste patienterna, de som inte kan
              tala för sig.
            </seg>
            <seg n="101add0d">
              Antalet demenssjuka i Sverige väntas år 2010 vara uppe i 200
              000, och redan nu är det problem att få personal till demensvården.
              Det finns siffror som berättar att 40 % av den nuvarande personalen
              saknar adekvat utbildning i demensvård.
            </seg>
            <seg n="b9a3e68a">
              En annan kategori personal som behöver mera utbildning i att
              känna igen symtom på demens och kunna bemöta dem på ett bra sätt
              är personalen i hemtjänsten. Sammantaget är det otvivelaktigt
              så att det föreligger ett mycket stort utbildningsbehov när det
              gäller vård av dementa.
            </seg>
          </u>
          <note type="speaker" n="7c3b765c">
            Anf. 63 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-9" n="8e03ba5b">
            <seg n="072c03d2">
              Fru talman! Demenssjukdomarna är den fjärde största folksjukdomen
              i vårt land, och det är också därför det är ett av de största
              medicinska och psykosociala problem och en av de största utmaningar
              som vi har att hantera. Det är ungefär 140 000 personer som har
              någon form av demenssjukdom, och som Chatrine Pålsson också nämnde
              insjuknar också knappt 25 000 nya personer varje år. Det här är
              alltså väldigt stort. Den största gruppen lider av Alzheimers
              sjukdom, men det finns ju också en rad andra sjukdomar inom den
              här gruppen. Helt klart är att det är en stor utmaning att klara
              av detta.
            </seg>
            <seg n="c255c57c">
              Glädjande nog, får man ändå säga: Även om det finns brister är
              det inte så att vi bara väntar på utredningar och nya förslag.
              Väldigt mycket har skett de senaste åren. Till exempel har särskilda
              boenden för demenssjuka ökat de senaste åren, och det har skett
              samtidigt som vi också har en diskussion om att särskilt boende
              över huvud taget inom äldreomsorgen faktiskt har minskat nationellt
              och i många kommuner. Men för demenssjuka har det alltså ökat.
              Det behövs nog ytterligare platser, men det har i alla fall varit
              en positiv utveckling.
            </seg>
            <seg n="357693a5">
              Min bedömning är att det i de allra flesta landsting och kommuner
              i dag finns en stor beredskap för att utveckla demensvården. Det
              finns förutsättningar för att också med relativt små resurser
              i form av bättre fungerande samverkan, mer medveten strategisk
              planering och satsning på spetskompetens åstadkomma stora kvalitetsförbättringar.
              Det har ju också genomförts ett antal försöksverksamheter inom
              demensvården de senaste åren. Flera av de projekten har varit
              mycket lyckade, och de har också permanentats. Vi har också ett
              arbete med kvalitetsprojekt för utveckling av demensvård, de så
              kallade Genombrottsprojekten, som pågår. Där deltar för närvarande
              23 kommuner, och det är också väldigt positivt vilket resultat
              man når av de här projekten.
            </seg>
            <seg n="2806835a">
              Av de förslag som fanns i demensarbetsgruppen är väldigt många
              redan på väg att genomföras. Utöver satsningen på kompetensutveckling
              inom Kompetensstegen, som är en unikt stor satsning från staten
              på den personal som finns närmast vårdtagaren, är det också Kvalitetsprojektet.
              Vi har också gjort en nationell satsning när det gäller att sprida
              information om demenssjukdomar på olika språk, och Socialstyrelsen
              påbörjar nu inom kort arbetet med riktlinjer för vård och omsorg
              för personer med demenssjukdom.
            </seg>
            <seg n="35c0c750">
              I det sammanhanget vill jag kommentera Lars-Ivar Ericsons fråga
              om hur jag ser på användning av bromsmediciner. Det är ju inte
              jag som ansvarigt statsråd som ska göra det, men däremot ska jag
              se till att det finns riktlinjer för hur man ska förhålla sig
              till vilka som ska ha mediciner och i vilka fall det är lämpligt,
              och det är Socialstyrelsens uppdrag. Det här har man nu prioriterat,
              så det här kommer man att arbeta med under 2005, och då får vi
              också ett bättre stöd för hur man på bästa sätt ska bedriva den
              vården och att den är baserad på kunskaper.
            </seg>
            <seg n="3726fef3">
              Prioriteringsbeslutet från 1997 ska självklart uppfyllas, och
              det gör det också. Här pågår mycket arbete, och jag tycker att
              det har varit en väldigt positiv utveckling i detta. Socialstyrelsen
              har ett pågående arbete med stöd för de här prioriteringsbesluten
              och prioriteringsarbetena ute i landstingen. Landstingsförbundet
              har ett eget sådant arbete till stöd för prioriteringsarbetet
              ute i landstingen. Vi har byggt upp ett nationellt kunskapscentrum,
              kopplat till Linköpings universitet, just till stöd för den här
              prioriteringsdiskussionen och prioriteringsarbetet. Där är det
              på gång, och min bedömning är att den nya vårdgarantin som införs
              under nästa år kommer att skynda på det arbetet ytterligare, och
              det är alldeles utmärkt.
            </seg>
          </u>
          <note type="speaker" n="3e10be7a">
            Anf. 64 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-4" n="f0033bf4">
            <seg n="745d3c4c">
              Fru talman! Jag kan redan nu säga att det finns goda exempel.
              Vi har ett i mitt hemlän, Kalmar län, där Hennes Höghet Drottningen
              var på besök för ett tag sedan. Jag kan redan nu bjuda in Ylva
              Johansson så ska vi gå och titta på det. Det är ju nämligen viktigt
              att vi sprider goda exempel och att vi också uppmanar andra att
              ta efter.
            </seg>
            <seg n="122a3811">
              Jag vill också fråga en sak när det gäller anhörigvårdarna. Där
              har man gjort en kartläggning, och den visar att 80 av landets
              kommuner saknar medel och anställningsformer för anhörigvårdare
              och att 60 kommuner saknar verktyg för att anhörigvårdarna ska
              kunna få välbehövlig ledighet, alltså det som kallas avlastningsplatser.
            </seg>
            <seg n="eac65e42">
              Frågan om de anhöriga är så oerhört stor. Det är människor som
              är anhöriga som far väldigt illa av att deras käresta inte längre
              alls mentalt finns med på det sättet. Vad gör regeringen för att
              underlätta för anhöriga och närstående? Vad gör regeringen för
              att peka på att de är en viktig grupp, en viktig resurs för hela
              demenssjukvården? Utan närstående och anhöriga kan de här personerna
              inte bo ensamma hemma, hur gärna vi än skulle vilja ordna det,
              utan det står och faller med om man har anhörig eller närstående
              hemma. Vad gör regeringen för att entusiasmera, stödja, hjälpa
              och se till att anhöriga har en bra situation?
            </seg>
            <seg n="d3170953">
              Demensarbetsgruppen lade fram sitt förslag på hösten 2003 jag
              tror att det var i oktober. Det har alltså gått 15 månader. Min
              fråga är om Ylva Johansson har hunnit så långt i arbetsprocessen
              att hon är beredd att ta fram Demensarbetsgruppen och se vilka
              fler av deras förslag som kan bli verklighet och vilka fler som
              kan läggas fram konkret. Det kvalitetsarbete som sker är ju viktigt,
              men det finns ju andra viktiga förslag där, vet jag, som man också
              borde ta fram.
            </seg>
            <seg n="c7fb1d34">
              Min sista fråga i det här inlägget gäller Demensförbundet, ett
              av de anhörigförbund som jag tror betyder väldigt mycket för personer
              som är demenssjuka och deras anhöriga. Men eftersom det är en
              organisation som mest består av anhöriga eftersom de som är sjuka
              inte på det viset kan bidra så undrar jag: Hur ser statsrådet
              på Demensförbundet och deras möjlighet att arbeta ännu effektivare
              ute i landet för att stödja och underlätta för personer med demenssjukdomar
              och deras anhöriga?
            </seg>
          </u>
          <note type="speaker" n="afc17a52">
            Anf. 65 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-15" n="94e812d1">
            <seg n="58e4bac9">
              Fru talman! Vem ska ta hand om mamma? Det var årets viktigaste
              bok förra året enligt tidningen Pensionären. Ja, vem ska ta hand
              om oss 40-, 50- och 60-talister som deltar i denna debatt?
            </seg>
            <seg n="c554c908">
              Jag använde i en debatt nyligen ett bevingat ord från latinet,
              festina lente . Det betyder skynda långsamt. Då gällde det ett
              annat politikområde. Jag tycker att orden även känns relevanta
              när det gäller demensvården. Fortsätter vi att skynda lika långsamt
              som i dag blir vår generation inte väl behandlad när vi åldras
              och drabbas av demens.
            </seg>
            <seg n="bbdad961">
              Det kommer beslut om utredningar, direktiv, remissbehandlingar,
              betänkanden, beslut och försök att verkställa besluten. Men varför
              går det ofta så långsamt från ord till handling? Det undrar de
              drabbade och deras anhöriga. Samma oro känner vi som i dag befinner
              oss i livets mitt.
            </seg>
          </u>
          <note type="speaker" n="116becb0">
            Anf. 66 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-10" n="8e03ba5b">
            <seg n="ac4fd78e">
              Fru talman! Jag vill på inget sätt förringa de problem som finns
              inom demensvården i dag och att det finns människor med demenssjukdomar
              som inte blir utredda eller inte får vård och omsorg och anhörigvårdare
              som inte får avlastning. Jag vill ändå säga att på det här området
              är det min bedömning att vi inte sitter och väntar på utredningar,
              direktiv och betänkanden, utan det pågår saker just här och nu,
              och har gjort det de senaste åren. Det är alltså ett område statt
              i snabb utveckling, vilket är alldeles utmärkt, för det behövs
              verkligen.
            </seg>
            <seg n="d56d6c22">
              Demensarbetsgruppen lade fram 16 olika förslag, och vi gör bedömningen
              att 89 beroende på hur man definierar det av dem just nu håller
              på att genomföras. Vi arbetar med det här och kommer naturligtvis
              också att titta på de övriga förslagen. Här händer det saker.
            </seg>
            <seg n="d7ebb384">
              När det gäller anhörigvårdarna har man gjort bedömningen att
              det är mellan 8 000 och 10 000 personer som i dag är anhörigvårdare
              till en demenssjuk. Det är ofta en make eller maka, men det kan
              också vara en dotter eller svärdotter. De gör ett fantastiskt
              stort och tungt arbete på väldigt många sätt.
            </seg>
            <seg n="81e0c7f0">
              När det gäller stöd till anhöriga har det varit en glädjande
              utveckling, inte minst i samband med genomförandet av Anhörig
              300. Före 1999 fanns det anhörigstödjare i bara 5 % av kommunerna.
              I dag finns det i 68 % av landets kommuner någon form av anhörigkonsulent
              som är till just för att stödja anhöriga. År 1999 fanns det i
              bara 7 % av kommunerna någon form av anhörigträffpunkter. I dag
              finns det i 56 % av kommunerna.
            </seg>
            <seg n="949f6345">
              Enligt Socialstyrelsens rapport, ett år efter Anhörig 300 som
              kom för två år sedan, fortsätter 90 % av kommunerna att utveckla
              stödet till anhöriga också efter att den här särskilda satsningen
              har avslutats. Det fortsatta arbetet sker i de flesta kommuner
              med stöd av de planer som upprättades i samband med Anhörig 300.
            </seg>
            <seg n="2d0a14b0">
              Även om det inte är tillräckligt visar detta att det går att
              åstadkomma ganska stora förändringar på relativt kort tid. Det
              är naturligtvis det arbetet som måste fortsätta. Det regeringen
              gör i år, också inför nästa år, som vi tog beslut om här i kammaren
              för inte så länge sedan, är att satsa särskilda pengar, 25 miljoner,
              just till stöd för utveckling av formerna när det gäller anhörigstöd.
              Riksdagen har också tillkännagett att regeringen ska komma tillbaka
              med förslag till mer kraftfulla åtgärder för hur man stöder, utvecklar
              och utbildar anhörigvårdarna. Det är en uppgift som jag tar mig
              an med entusiasm, därför att jag tycker att det här är ett oerhört
              viktigt område.
            </seg>
          </u>
          <note type="speaker" n="209f584f">
            Anf. 67 CHATRINE PÅLSSON (kd):
          </note>
          <u who="Q4973700" xml:id="i-248e4d1613397be5-5" n="f0033bf4">
            <seg n="0259daa3">
              Fru talman! Jag ska börja med att säga att jag ser fram emot
              att det kommer förslag, och jag lovar att Kristdemokraterna ska
              göra allt för att stödja goda förslag.
            </seg>
            <seg n="78bc45c5">
              När det gäller anhöriga har många kommuner ändå sagt att de behöver
              fortsatt stöd. Det var därför Kristdemokraterna avsatte mer pengar
              i sin budget för att fortsätta med det här arbetet.
            </seg>
            <seg n="cb7b6d3f">
              Den andra frågan handlar om personalutbildning. En viktig del
              är naturligtvis anhöriga, men det gäller framtidens personalbehov.
              Jag tänker på geriatrikerna, de läkare som kan åldrandets sjukdomar.
              Bland de demenssjuka är majoriteten äldre. Att utbilda en geriatriker
              tar ungefär tio år. Det går alltså inte att bara knäppa med fingrarna
              2005 och säga att nästa år behöver vi nya geriatriker, utan det
              är ett långsiktigt arbete.
            </seg>
            <seg n="feca4a6c">
              Då ska jag ställa två frågor till Ylva Johansson. Avser Ylva
              Johansson att medverka till att geriatriken även fortsättningsvis
              får vara en egen specialitet? Såvitt jag förstår är den frågan
              fortfarande inte avgjord. Den andra frågan är: Avser Ylva Johansson
              att lägga ett långsiktigt dokument för behoven av olika personalgrupper?
            </seg>
            <seg n="c2b0cad9">
              Inom demensvården handlar det om sjuksköterskor och undersköterskor,
              och även om paramedicinare, både sjukgymnaster, terapeuter och
              psykologer. Vi behöver alltså ha det mångprofessionella arbetslaget
              även kring de demenssjuka för att om möjligt utveckla, rehabilitera
              och se till att processen inte går för fort. Avser Ylva Johansson
              att ta tag i det?
            </seg>
          </u>
          <note type="speaker" n="2dbe0352">
            Anf. 68 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-11" n="8e03ba5b">
            <seg n="c2d71c01">
              Fru talman! Utbildningsområdet är naturligtvis mycket viktigt.
              Vi behöver, som Chatrine Pålsson mycket riktigt säger, fler geriatriker.
              De förslag som finns när det gäller specialiseringar handlar om
              ett annat sätt att dela upp specialiseringarna, att också se på
              de olika stegen i en specialisering, med basspecialisering och
              grenspecialisering.
            </seg>
            <seg n="9d2d6cc2">
              Där har vi nyligen haft ett kompletterande uppdrag, som just
              har handlat om hur man kan se på kopplingen till forskningen och
              forskarutbildningen, och också hur olika delar av utbildningen
              kan tillgodogöras i varandra när man går vidare, så att det inte
              blir en orimligt lång utbildningstid.
            </seg>
            <seg n="9e1b7448">
              Det senaste betänkandet remissbehandlas just nu, så jag vill
              inte uttala mig om det förrän vi är klara med det.
            </seg>
            <seg n="1616c330">
              Vi behöver naturligtvis utveckla kunskaperna när det gäller vård
              och omsorg om äldre. Jag tror att det viktigaste instrumentet
              för att i framtiden rekrytera fler människor som väljer att bli
              geriatriker handlar mindre om utbildningen och mer om att det
              syns att vi satsar på det område som gäller omsorg om äldre, att
              det är ett område inom hälso- och sjukvården och omsorgen som
              är statt i utveckling och att fokus från oss politiker ligger
              på att utveckla verksamheterna.
            </seg>
            <seg n="fc971e23">
              Det finns många andra viktiga utbildningar som riktar sig till
              de andra yrkesgrupperna, när det gäller specialistutbildning inom
              demensvård som också riktar sig till undersköterskor, sjuksköterskor
              och annan personal som har gymnasiekompetens. Det är väldigt viktigt
              att vi ser till de helheterna.
            </seg>
            <seg n="9fd133e6">
              Däremot vill jag säga, fru talman, att jag är lite tveksam till
              att jag skulle göra en plan över rekryteringsbehoven i fråga om
              olika personalkategorier till vård och omsorg om äldre. Det är
              otroligt svårt att göra det. Helt nyligen fick vi rapporter från
              dels Socialstyrelsen, dels Högskoleverket om behovet av läkare
              framöver. De var diametralt motsatta rapporter från två myndigheter
              som ändå kan anses ha ganska god kompetens för att göra den typen
              av bedömningar. Det är verkligen ett grannlaga arbete.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="5aee047e">
            8 § Svar på interpellation 2004/05:173 om äldreomsorgspersonalens
            utbildning
          </note>
          <note type="speaker" n="50954976">
            Anf. 69 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-12" n="8e03ba5b">
            <seg n="7817fff5">
              Fru talman! Torsten Lindström har frågat vad regeringen avser
              att göra för att långsiktigt säkerställa äldreomsorgspersonalens
              utbildningsnivå.
            </seg>
            <seg n="7a88669c">
              Jag vill börja med att säga att det är positivt att det finns
              ett så stort engagemang för de äldre och äldreomsorgspersonalen
              i riksdagens kammare. Det glädjande faktum att vi blir allt äldre
              medför samtidigt att äldreomsorgen och dess personal ställs inför
              och kommer att ställas inför allt större utmaningar. Vi vill att
              fler ungdomar ska välja utbildning och yrke inom vård och omsorg.
              Vi står alltså inför stora och viktiga uppgifter, och det är av
              stor vikt att vi tillsammans tacklar dessa innan den stora gruppen
              människor som i dag är i 65-årsåldern når den ålder där samhällets
              stöd för många blir oumbärligt.
            </seg>
            <seg n="e59d0c0e">
              Regeringen lämnade i juli 2002 ett uppdrag till tio myndigheter
              att utifrån deras perspektiv och ansvar utarbeta en plan för kompetensförsörjningen
              inom kommunernas vård och omsorg om äldre och funktionshindrade
              personer. Bakgrunden är bland annat de framtida stora behoven
              av att rekrytera personal, att utbildningsnivån bland personalen
              borde öka, att sjukfrånvaron är relativt hög och att antalet arbetsskador
              ligger på en hög nivå, att anställningsvillkoren och arbetsmiljön
              inte är tillräckligt bra samt att mäns intresse för yrken inom
              vård och omsorg är lågt. Uppdraget redovisades i juni 2004 i rapporten
              Investera nu! Handlingsplan för kompetensförsörjning inom vård
              och omsorg .
            </seg>
            <seg n="dbc0236d">
              Syftet med planen är att skapa bättre förutsättningar för kompetensförsörjningen
              inom vården och omsorgen om äldre. Myndigheterna föreslår att
              tio mål och tio åtgärder läggs fast i en tioårig handlingsplan
              som ska stödja investeringar i bättre arbetsmiljö och kompetens.
              Ett av de föreslagna målen är att all personal ska ha minst grundläggande
              yrkeskompetens. I rapporten läggs 61 konkreta förslag fram om
              vad staten bör göra för att förbättra förutsättningarna för kommunernas
              och berörda företags kompetensförsörjning. Inom ramen för sitt
              nuvarande mandat kommer myndigheterna att genomföra ett antal
              åtgärder i syfte att förbättra förutsättningarna för kommuner
              och landsting att sörja för det framtida kompetensbehovet. Det
              handlar om insatser för att bland annat utveckla ledarstödet och
              förbättra de anställdas utvecklingsmöjligheter, utveckla innehållet
              i de statliga och kommunala utbildningarna för vård och omsorg,
              utveckla och systematisera arbetsmiljöarbetet, öka tillgången
              till omvårdnadsutbildad personal genom vuxenlärande, bredda rekryteringsvägarna
              till yrken inom vård och omsorg samt öka anställningstryggheten
              och möjligheterna till heltidssysselsättning inom sektorn.
            </seg>
            <seg n="4fcef775">
              Att 40 % av dem som arbetar inom vården och omsorgen om äldre
              saknar formell yrkesutbildning betyder inte att de är inkompetenta.
              Det finns mycket reell kompetens bland personalen även om den
              inte finns på papper. Det är därför viktigt för såväl personalen
              som omgivningen att denna kompetens synliggörs och värderas.
            </seg>
            <seg n="69bb154d">
              Som Torsten Lindström mycket riktigt påpekar fattade regeringen
              den 18 november beslut om att tillsätta en kommitté med syfte
              att stödja kvalitetsutveckling inom den kommunala vården och omsorgen
              om äldre genom kompetensutveckling för personalen. Huvudinriktningen
              för kommitténs arbete ska vara att stödja kommunernas långsiktiga
              arbete med att skapa hållbara system för verksamhetsnära kompetensutveckling
              i syfte att höja standarden och kvaliteten i äldreomsorgen i hela
              landet.
            </seg>
            <seg n="e8091f7c">
              Stödet till kommunernas kvalitets- och kompetensutvecklingsarbete
              ska omfatta stöd till bland annat arbetsplatsförlagd utbildning,
              validering, utveckling av utbildning anpassad till äldreomsorgens
              förändrade och framtida behov, att få fler män att välja vård
              och omsorg om äldre som yrke, att synliggöra karriärvägar, utvecklandet
              av nya utbildningsmoment, användandet av IT, ledarskapsutveckling,
              handledarutbildning samt arbetsorganisatoriska reformer inom områden
              som logistik, arbete i mångprofessionella team samt de äldres
              och personalens möjligheter till inflytande och delaktighet.
            </seg>
            <seg n="e78e788e">
              Med en utbyggd kompetensstege, tydliggörande av karriärvägar
              och mer ledarskapsutveckling är jag övertygad om att denna satsning,
              tillsammans med andra, kommer att leda till en bättre kompetensförsörjning
              i vården och omsorgen om äldre.
            </seg>
          </u>
          <note type="speaker" n="e28f22c8">
            Anf. 70 TORSTEN LINDSTRÖM (kd):
          </note>
          <u who="Q5958869" xml:id="i-d15383054c0f00d3-0" n="8dad897b">
            <seg n="e4874311">
              Fru talman! Inledningsvis vill jag tacka statsrådet för svaret
              på min interpellation som ursprungligen var ställd till utbildningsministern.
            </seg>
            <seg n="992ed5e9">
              Vi kristdemokrater ser utbildning som nyckeln till framtiden.
              I det kunskapssamhälle som vi lever i är det nödvändigt med väl
              fungerande system för lärande så att det blir lättare att lära
              hela livet, fördjupa sina kunskaper och byta inriktning på yrkeslivet.
              För att göra det möjligt krävs en flexibel vuxenutbildning, liksom
              en väl utbyggd distansutbildning. Inte minst krävs vilket vi arbetar
              för ett nationellt och rättssäkert valideringssystem så att det
              blir lättare för människor att få papper på de kunskaper som de
              på olika sätt skaffat sig genom livet. Det skulle underlätta,
              inte minst för den personal i äldreomsorgen som har lång erfarenhet
              och erfarenhetsbaserad kompetens men saknar de formella bevisen
              på sitt kunnande.
            </seg>
            <seg n="c208982a">
              Visst är det, som ministern säger, viktigt att lösa detta innan
              ännu fler hinner bli gamla. Dock är det något positivt att människor
              blir äldre, men åtgärderna för att höja och kvalitetssäkra kompetensen
              får inte bara för det dröja. De måste till redan i dag för dagens
              gamlas skull.
            </seg>
            <seg n="129f7351">
              Vi kristdemokrater vill satsa ordentligt på personalen i vården
              och omsorgen. Dessa vår välfärds vardagshjältar förtjänar det.
              De gamla och sjuka förtjänar definitivt att få sitt människovärde
              bekräftat av kunnig och kärleksfull personal. Något av det finaste
              man kan göra måtte väl ändå vara att ta hand om dem som behöver
              omvårdnad för att kunna känna sig trygga i sin vardag.
            </seg>
            <seg n="ef1911b6">
              När vi ser hur viktig kompetensen är inte minst den omvårdande
              kompetensen för att den gamla, den sjuka eller den rädda och förvirrade
              ska känna sig trygg och säker är det viktigt att så många som
              möjligt i personalen har de kunskaper som krävs. Det handlar till
              exempel om kunskap om sjukdomsförloppet hos en demenssjuk och
              hur detta yttrar sig så att den sjuke kan mötas på sina egna villkor.
            </seg>
            <seg n="e2a50c81">
              Att många inte har de kunskaperna är en varningssignal värd att
              ta på största allvar. Det behövs insatser. Även för att attrahera
              fler unga till arbete i vården krävs goda möjligheter till kompetensutveckling
              i yrket.
            </seg>
            <seg n="c4242ca9">
              Vård- och omsorgssektorn har tydliga behov som är värda att ta
              hänsyn till. Undersökningar har till exempel visat att 40 % av
              vårdpersonalen inte har den utbildning de behöver. Det är förskräckande.
              Det var därför som vi kristdemokrater, när riksdagen behandlade
              vänsterkartellens förslag om rekryteringsbidraget i våras, föreslog
              en särskild satsning på personalen i äldreomsorgen. Vi avvisade
              delar av den propositionen eftersom de brast i flexibilitet och
              tvingade in människor i en och samma fålla. Vi ville i stället
              använda pengarna, och vi lade till mer än regeringen gjorde för
              att få råd med en rejäl satsning på vårdpersonalen.
            </seg>
            <seg n="9e11b7ed">
              Som svar på detta lanserar nu statsrådet den så kallade Kompetensstegen.
              Det är en lösning som i smått kollektivistisk anda inte tar vara
              på medarbetarnas reella kompetens och heller inte utgår från vad
              de kan och vad de behöver kunna. I stället går dessa pengar till
              kommunerna. Om de gamla får rätt vård kommer därmed att handla
              om i fall kommunen kan eller förmår ansöka om pengar eller inte.
              Det är en centralstyrningsmodell som brukar misslyckas.
            </seg>
            <seg n="a64713e5">
              I sitt svar hänvisar ministern till den rapport om kompetensförsörjningen
              i vård och omsorg som presenterades i juni i år. Där sägs bland
              annat att all personal ska ha minst grundläggande yrkeskompetens.
              Min fråga till ministern utifrån den rapporten och det svar hon
              har gett i dag är: Är ministern beredd att verka för detta och
              arbeta för att alla i äldrevården ska ha en gedigen yrkesexamen?
              Varför inte en undersköterskeexamen?
            </seg>
          </u>
          <note type="speaker" n="199ec669">
            Anf. 71 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-13" n="8e03ba5b">
            <seg n="1fa72868">
              Herr talman! Det är viktigt att vi satsar på kompetensen och
              personalen inom äldreomsorgen. Den första åtgärd jag vidtog som
              nytt statsråd var att sätta i gång en stor nationell satsning
              de kommande åren på utveckling av kompetensen inom äldreomsorgen
              särskilt med prioritering av den personal som jobbar närmast vårdtagaren.
            </seg>
            <seg n="5a5092fe">
              Det är också viktigt att komma ihåg att ansvaret för personalförsörjning
              och kompetens självklart ligger hos arbetsgivarna hos kommunerna
              eller hos de ganska många entreprenörer som i dag finns inom äldreomsorgen.
              Det ansvaret ska vi inte lyfta av arbetsgivaren. Det ingår självklart
              i arbetsgivarens ansvar att se till att man har kompetent personal
              och att den personalen också får chans att utveckla och fördjupa
              sin kompetens.
            </seg>
            <seg n="23990e2b">
              Det är ändå min bedömning att det är motiverat med en särskild
              nationell satsning inom det här området, dels för att tillföra
              resurser så att mer utbildning kan bli av, dels och kanske än
              viktigare för att på nationell nivå utveckla ett kompetenssystem
              som blir varaktigt hållbart för de, som jag tror, kommande stora
              utmaningarna när det gäller kompetensförsörjningen inom äldreomsorgen.
              Vill vi ha en kompetensstege som är nationellt gångbar skulle
              det underlätta för personalen att se på sin egen kompetensutveckling
              och successivt skaffa sig djupare och djupare kompetens.
            </seg>
            <seg n="78324d65">
              Jag hoppas att det ska bli naturligt att bygga samman team inom
              äldreomsorgen där olika individer representerar olika typer av
              kompetens och därmed kan klara de ganska stora utmaningar som
              vi kommer att möta, och redan i dag många gånger möter, inom äldreomsorgen.
            </seg>
            <seg n="f0e41993">
              Det måste bli slut på att vi talar om händer inom äldreomsorgen.
              Vi behöver inte bara händer. Vi behöver huvuden och hjärtan i
              äldreomsorgen. Vi behöver inte bara tillgång till de anställdas
              möjlighet att tvätta, mata och lyfta. Vi behöver lika mycket tillgång
              till de anställdas kunnande, empati, solidaritet, kreativitet
              och humor allt det som människan besitter. För att utveckla de
              delarna måste vi också satsa på kompetensutvecklingen.
            </seg>
            <seg n="63c6a75c">
              Det finns i dag oroande tecken när det gäller kompetensförsörjningen
              inom äldreomsorgen. Det är det som är bakgrunden till regeringens
              satsning.
            </seg>
            <seg n="b7d4be65">
              Antalet med högskoleutbildning inom äldreomsorgen har ökat de
              senaste åren. Det är glädjande.
            </seg>
            <seg n="3ea0729a">
              90 % av dem som arbetar som undersköterskor eller vårdbiträden
              har en gymnasial utbildning. De är alltså inte outbildade, utan
              de är så att säga okunniga på en hög nivå sett till utbildningsnivån.
              I allmänhet finns en gymnasieexamen i botten. Men förra året var
              det bara hälften av dem som anställdes som hade skaffat sig en
              omvårdnadsutbildning, så det är i själva yrkeskompetensen det
              brister. Det är allvarligt. Men det glädjande är att det är en
              relativt hög utbildningsnivå generellt bland personalen, vilket
              är en god förutsättning för att lyckas med kompetensutvecklingen
              inom äldreomsorgen.
            </seg>
            <seg n="5b7ed88a">
              Torsten Lindström tycks ha missuppfattat bakgrunden till regeringens
              satsning på Kompetensstegen. Bakgrunden är just denna att vi har
              sett ganska många dåliga exempel på personal som skickas i väg
              på utbildningar, enstaka individer som går en utbildning och sedan
              kommer tillbaka till arbetet efter ett år eller två men inte får
              använda sin nya kompetens. Den högre kompetensen leder i dessa
              fall väldigt sällan till att det faktiskt blir en högre kvalitet
              för vårdtagaren, och det måste ändå vara det som är syftet.
            </seg>
            <seg n="090cc375">
              Nu är det kvaliteten för vårdtagaren som står i centrum för kompetensutvecklingen.
              Den tror jag att det är rätt att ha fokus på när det gäller kompetensutveckling.
            </seg>
          </u>
          <note type="speaker" n="1d92ca65">
            Anf. 72 TORSTEN LINDSTRÖM (kd):
          </note>
          <u who="Q5958869" xml:id="i-d15383054c0f00d3-1" n="8dad897b">
            <seg n="df7a2ed7">
              Herr talman! Jag välkomnar Ylva Johanssons engagemang i kompetensfrågorna
              inom äldreomsorgen. Det är ett välkommet engagemang. Däremot är
              det beklagligt att vi skiljer oss åt i hur vi vill hantera problematiken,
              hur vi vill försäkra oss om att alla gamla i vårt land får en
              god, trygg och säker omsorg.
            </seg>
            <seg n="d2d6c2af">
              Vi kristdemokrater vill ta vara på den kompetens och den tysta
              kunskap som finns i äldreomsorgen i dag, till exempel genom ett
              nationellt rättssäkert valideringssystem och genom att uppmuntra
              individer att skaffa sig en högre utbildning och fortsätta sin
              utveckling. Statsrådet verkar i stället föredra att komma med
              en lappande-och-lagande-princip med olika ganska tidsbegränsade,
              kortsiktiga satsningar. Här har vi en avgörande skillnad.
            </seg>
            <seg n="2becdf09">
              Vi kristdemokrater vill, för att se till att våra gamla får en
              god och trygg omsorg, ta en annan typ av nationellt grepp än det
              som statsrådet föreslår. Vi vill se ett nationellt grepp där vi
              till exempel ser till att fler har en undersköterskeutbildning.
              Jag noterar särskilt att statsrådet över huvud taget inte berörde
              den frågan i sitt svar. I stället talade statsrådet om en gymnasieexamen.
              Det var inom parentes sagt en nyhet, för det finns ingen gymnasieexamen
              i Sverige än. Men det är en på väg som kommer om några år efter
              riksdagens beslut nu i höst.
            </seg>
            <seg n="4161624c">
              Det finns fler skillnader mellan våra olika lösningar. Medan
              Socialdemokraterna och Ylva Johansson med den politik som de föreslår
              ser till grupper och kollektiv och väljer att rikta sig mot kommunerna
              och huvudmännen, ser vi det snarare som oerhört angeläget att
              inte bara fokusera på arbetsgivarna utan att också nå medarbetarna
              direkt. Vi vill till exempel se till att fler får en undersköterskeutbildning
              och uppvärdera denna utbildning som under flera år varit satt
              på undantag och haft svårt att rekrytera framför allt yngre människor.
            </seg>
            <seg n="cc9fdf60">
              Vi vill också bygga upp en flexibel och ordentlig vuxenutbildning
              som hela tiden kan ta vara på människors kunskaper och önskemål.
              Där saknar vi också initiativ från regeringssidan. Vi har också
              föredragit att arbeta med ett kompetenskonto, vilket för övrigt
              alla partier i riksdagen var överens om för några år sedan, det
              vill säga att låta varje person i Sverige få större möjligheter
              att satsa på sin egen utveckling och kompetens. Det är förskräckande
              att se att regeringen efter det att riksdagen i enighet fattade
              detta beslut har underlåtit att komma med de propositioner och
              initiativ som riksdagen i enighet begärde. I stället visade höstbudgeten
              nu i höstas att regeringen gått in och nallat på de pengar som
              var avsatta för kompetenskontot och använt dem för andra i och
              för sig säkert behjärtansvärda ändamål. Den typen av kortsiktighet
              inger inte direkt ett förtroende.
            </seg>
            <seg n="de40963d">
              Herr talman! En avgörande framtidsfråga för att se till att vår
              välfärds vardagshjältar får den uppskattning, kompetens och utveckling
              som de behöver och också för att våra gamla ska få den vård som
              de behöver är att det finns fler som vill arbeta i vården och
              omsorgen.
            </seg>
            <seg n="11352436">
              Hur ska då statsrådet få fler unga intresserade av att arbeta
              inom denna sektor? Vi kristdemokrater vill ha en helt ny form
              av lärlingsutbildning i gymnasieskolan inom olika sektorer av
              samhället som givetvis ska utformas i nära samarbete med olika
              verksamheter. Min fråga är: Är statsrådet beredd att ta ett snack
              med sin kollega skolministern och se till att regeringen kommer
              med ett förslag om en sådan ny och modern lärlingsutbildning?
            </seg>
          </u>
          <note type="speaker" n="86f34c8a">
            Anf. 73 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-14" n="8e03ba5b">
            <seg n="564d12df">
              Herr talman! Torsten Lindström söker en partipolitisk polemik
              med mig i den här frågan. Jag är faktiskt lite överraskad. Det
              är ett tonläge som jag inte har mött från andra företrädare för
              Kristdemokraterna, där jag snarare har mött inställningen att
              vi gemensamt har en uppgift att på olika sätt stärka kompetensen
              hos de anställda inom äldreomsorgen. Men är det så att han vill
              ha en partipolitisk polemik så kan vi ha det.
            </seg>
            <seg n="4c477d80">
              Torsten Lindström säger att han i stället för en satsning på
              att stödja kommunernas och arbetsgivarnas arbete med kompetensutveckling
              ute på arbetsplatserna vill ha en utbildningssatsning på individerna
              så att alla når undersköterskekompetens. Ja, vi vill alla att
              alla som arbetar inom äldreomsorgen ska ha undersköterskekompetens.
              De allra flesta kommuner har det som mål i sitt arbete. Men verkligheten
              ser nu inte sådan ut.
            </seg>
            <seg n="a60ca3a0">
              Det finns ungefär 320 000 individer i dag som arbetar i äldreomsorgen.
              Ska riksdag och regering ansvara för deras individuella utbildningsplaner?
              Att ha den synen är att samtidigt säga att man faktiskt inte tar
              något ansvar, därför att det är inte realistiskt att ta ett ansvar
              för de 320 000 individerna.
            </seg>
            <seg n="3405a246">
              Det enda vettiga sättet att arbeta med de här frågorna är att
              se till att man i det lokala arbetet ute på varje äldreboende
              och i varje team inom hemtjänsten kan hitta varaktiga och bra
              modeller för att arbeta med personalens utveckling av kompetensen.
              Min satsning på att göra detta på ett verksamhetsnära sätt är
              just för att få ett komplement till den mer skolbaserade utbildningen,
              som naturligtvis också behövs. Men vi behöver denna mångfald.
            </seg>
            <seg n="d144daa8">
              Det är inte så att det saknas pengar till kompetensutveckling
              inom äldreomsorgen i dag. Många kommer har avsatt pengar för detta.
              Inom många enheter har man särskilda pengar som inte alltid går
              åt, visar det sig när året är slut, därför att man aldrig hann
              med. Det som man är duktig på inom äldreomsorgen är inte i första
              hand att organisera kompetensutveckling för vuxna på arbetsplatsen
              eller arbetsplatsnära på ett relevant sätt. Det är det som vi
              ska hjälpa till med.
            </seg>
            <seg n="dbeb401a">
              Jag tror att Torsten Lindström är ganska ensam om sin bedömning.
              Om han går ut och talar med dem som i dag ansvarar för äldreomsorgen
              hos de olika entreprenörerna, ute i kommunerna eller hos personalen,
              kommer han att få höra att det inte är en bra modell att bedriva
              verksamhetsnära utbildning kopplad direkt till arbetsplatsen och
              till det team som faktiskt har att arbeta tillsammans.
            </seg>
            <seg n="f91793fb">
              Det är lite märkligt att höra Torsten Lindström anklaga mig och
              regeringen för att inte arbeta med en uppbyggnad av vuxenutbildningen.
              Under den tid som jag ansvarade för vuxenutbildningen genomfördes
              en av världens största satsningar på utveckling av just vuxenutbildningen
              inom ramen för Kunskapslyftet. Jag tycker att det är lite magstarkt
              att få höra att regeringen inte gör något för att utveckla vuxenutbildningen.
            </seg>
          </u>
          <note type="speaker" n="5885dc41">
            Anf. 74 TORSTEN LINDSTRÖM (kd):
          </note>
          <u who="Q5958869" xml:id="i-d15383054c0f00d3-2" n="8dad897b">
            <seg n="50c66586">
              Herr talman! Ylva Johanssons engagemang för Kunskapslyftet är
              välkänt. Problemet är att Kunskapslyftet nu är i princip avvecklat
              och att intet har kommit i stället. Därför efterfrågar vi kristdemokrater
              en ny, modern och flexibel vuxenutbildning som tar vara på de
              behov som finns i dag, inte de som fanns för ett antal år sedan.
            </seg>
            <seg n="547fd1f5">
              Problematiken kvarstår. Trots våra säkert gemensamma utgångspunkter
              att skapa bra förutsättningar för att skapa bra verksamhet, landar
              vi i lite olika lösningar. Låt oss då diskutera dessa lösningar.
            </seg>
            <seg n="6837e240">
              Regeringen kommer nu plötsligt in på scenen med en ad hoc -lösning,
              denna kompetensstege. Som jag sade är det i och för sig välkommet
              med tanke på den brist på intresse som fanns i våras innan Ylva
              Johansson tillträdde. Men problemet med denna lösning är att det
              är kommunerna som måste ansöka och att den inte tillförsäkrar
              så många som möjligt en god tillgång till kompetens och vård.
            </seg>
            <seg n="fc61d241">
              Min fråga till Ylva Johansson är egentligen väldigt konkret,
              herr talman: Hur tänker regeringen se till att alla i Sverige
              som finns i äldreomsorgen får en rimlig tillgång till god kompetens,
              god utbildning, så att de gamla som bor i kommuner som inte ansöker
              om den här ad hoc -lösningens medel också får chansen att få en
              bättre och högre kvalitet i sin vardag? Då är förstås nyckeln
              återigen att på statlig nivå också bygga upp ett valideringssystem
              så att vi får bättre möjligheter att ta vara på den kompetens
              som finns hos de hundratusentals personer som i dag gör behjärtansvärda
              och goda insatser i äldreomsorgen.
            </seg>
            <seg n="dded783e">
              Herr talman! Frågorna är flera. Svaren har inte varit lika många.
              Jag hoppas, och ber också att få önska, att statsrådet får en
              behaglig och god jul och att hon under sin julledighet funderar
              lite närmare på några av de frågor som vi i dag har diskuterat.
            </seg>
          </u>
          <note type="speaker" n="3ddf4e53">
            Anf. 75 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-15" n="8e03ba5b">
            <seg n="7128967d">
              Herr talman! Jag tror att det är viktigt att säga att i våra
              ansträngningar att höja kvaliteten inom äldreomsorgen är personalens
              kompetens en viktig nyckel. Men det är också viktigt att säga
              att vi inte kan ta över ansvaret från arbetsgivarna för 320 000
              individer och deras utbildningsnivå och lägga den hos riksdag
              och regering. Det kommer inte att resultera i någon höjd utbildningsnivå
              eller höjd kvalitet. Vi måste självklart använda oss av att arbetsgivarna
              har det ansvaret.
            </seg>
            <seg n="0539f858">
              Det är förstås naturligt att en kommun när den upphandlar äldreomsorg
              från till exempel en entreprenör ställer krav på personalens kompetens.
              Den ska inte kunna säga: Nej, riksdag och regering får se till
              att den här personalen har rätt kompetens. Det skulle vara en
              väldigt märklig ordning. Självklart måste ansvaret för personalens
              kompetens ligga på samma aktör som också har ansvar för kvaliteten
              inom vården och omsorgen för äldre.
            </seg>
            <seg n="202c0852">
              Jag tror att Torsten Lindström kommer att få anledning att ångra
              sitt uttalande om Kompetensstegen som en ad hoc -lösning. En viktig
              del av detta är ju just att vi tar fram ett nationellt valideringssystem
              och en nationell kompetensstege med olika utbildningsmoduler som
              vi utvecklar just för att skaffa oss ett sådant hållbart system
              som kommuner och andra arbetsgivare kan ha nytta av i sitt arbete
              med kompetensutvecklingen.
            </seg>
            <seg n="eeababb3">
              Jag tror också att det kommer att visa sig, men det får vi väl
              se när vi har resultatet, att detta med att styra en utbildningssatsning
              inte utifrån hur många personer eller vilka som blir utbildade
              utan utifrån vilken kvalitetsförbättring den de facto leder till
              ute i äldreomsorgen är ett oerhört framgångsrikt sätt att styra
              den här typen av satsningar på. Vi har sett lite för många satsningar
              där man bara glatt har kunnat säga från den som betalade ut pengarna:
              Titta hur många som blev utbildade! utan att det faktiskt ledde
              till att verksamheten blev bättre och till att den nya kompetensen
              användes. Så jag hoppas att Torsten Lindström får anledning att
              ångra sitt uttalande om ad hoc -lösning.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="37df15c0">
            9 § Svar på interpellation 2004/05:174 om värdighet för äldre
          </note>
          <note type="speaker" n="c854a8ff">
            Anf. 76 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-16" n="8e03ba5b">
            <seg n="622d381f">
              Herr talman! Alf Svensson har frågat om jag avser att vidta åtgärder
              för att införa en värdighetsgaranti inom äldreomsorgen.
            </seg>
            <seg n="e7fa1523">
              De punkter som Alf Svensson tar upp är viktiga för kvaliteten
              i vården och omsorgen om äldre. Sedan Ädelreformens införande
              år 1992 har vården och omsorgen om äldre gjort betydande framsteg.
            </seg>
            <seg n="7b1e28ea">
              Av de 33 000 sjukhemsplatser som då överfördes till kommunerna
              har många byggts om till enkelrum eller ersatts med nybyggda enheter.
              År 2003 bodde totalt 119 800 personer permanent eller tillfälligt
              i särskilt boende. Av dessa var det 3 600 personer som delade
              bostad med annan person än maka, make eller sambo. Arbetet med
              att erbjuda alla en fullvärdig bostad går vidare. Möjligheterna
              att bo hemma och där få den vård och omsorg man behöver har också
              förbättrats. År 2003 hade 3 000 personer fler än året innan hemtjänst.
              De flesta av dessa var äldre över 80 år. Fler anställda i kommunernas
              vård och omsorg och anpassning av bostäder bidrar till den utvecklingen.
            </seg>
            <seg n="704caa8a">
              Socialstyrelsen rapporterar i årsrapporten 2003 om Nationella
              handlingsplanen för utveckling av hälso- och sjukvård 20022004
              bland annat att stödet av läkare i den kommunala vården ökar,
              att kommunerna anställer fler med högskoleutbildning, att intresset
              för att utveckla anhörigstödet består samt att samverkan mellan
              kommuner och landsting fortsätter att utvecklas.
            </seg>
            <seg n="e2a62fda">
              Länsstyrelsernas tillsyn leder till att brister upptäcks och
              att de också åtgärdas inom rimlig tid i de allra flesta fall.
            </seg>
            <seg n="3ec0bcda">
              Många kommuner bedriver ett omfattande utvecklingsarbete med
              olika former av service- eller tjänstegarantier. Ofta sker arbetet
              i nätverk där deltagande kommuner jämför sig med varandra. Många
              kopplar garantierna till sina system för kvalitetssäkring. Dessa
              garantier handlar exempelvis om att hemtjänst eller korttidsplats
              kan erbjudas omgående som avlösning vid akuta behov, att ha en
              namngiven kontaktperson samt att en individuell arbetsplan tas
              fram tillsammans med den enskilde.
            </seg>
            <seg n="945ffad2">
              Kommunala äldreomsorgsplaner är ett bra sätt att styra den långsiktiga
              utvecklingen av äldreomsorgen. Många kommuner bedriver en framsynt
              och konkret planering som syftar till att mål och resurser ska
              ge en kvalitet som de äldre med rätta kan förvänta sig.
            </seg>
            <seg n="5c020f07">
              I betänkandena från Senior 2005, Äldrevårdsutredningen samt Demensarbetsgruppen
              finns förslag till förbättringar på en rad områden. Dessa betänkanden
              är under beredning inom Regeringskansliet, och jag avser att återkomma
              till riksdagen om jag finner att ytterligare åtgärder behöver
              vidtas.
            </seg>
          </u>
          <note type="speaker" n="b81ab042">
            Anf. 77 ALF SVENSSON (kd):
          </note>
          <u who="Q944795" xml:id="i-bb137bc931e329cd-0" n="39d712bf">
            <seg n="d716b9ab">
              Herr talman! Jag tackar så mycket för svaret. Det känns riktigt
              angenämt att få stå här i kammaren, i talarstolen, igen. Det vanligaste
              sättet att debattera här är ju att ha en polariserande debatt.
              Jag tänker faktiskt inte polarisera. Jag tycker nämligen att hela
              det svenska samhället måste tänka till, för vi kommer till korta
              när det gäller omtanken och omvårdnaden om våra äldre.
            </seg>
            <seg n="8f13b9f0">
              Vi har en jämställdhetsdebatt. Den är bra, och den är angelägen.
              Men om vi ska använda ett så starkt uttryck som diskriminering
              kanske vore det bättre att ibland säga omedveten nonchalans eller
              något sådant så är den i så fall starkare, menar jag, mellan de
              aktivt verksamma och människor som har nått, om jag får använda
              det uttrycket, pensionsåldern.
            </seg>
            <seg n="059af3b9">
              Vi har en konstig inställning till åldrandet i vårt land, trots
              att det begreppet ju i allra högsta grad är relativt. På något
              sätt måste vi ta itu med mentaliteten. Det är därför jag tror
              att man måste hitta en konkret historia som den här värdighetsgarantin.
              Vi talar om den demografiska utvecklingen. Egentligen sägs det
              kanske inte rakt på sak, men det påstås att vi är för många gamla.
              Det sägs inte riktigt så, men det framgår om man läser. Nu pekar
              jag inte på regeringen och Socialdemokraterna utan jag säger att
              vi alla talar om den demografiska utvecklingen.
            </seg>
            <seg n="d2f72bd7">
              Detta är ju nonsens! Jag vänder mig om som om det var en stor
              åhörarskara här. Det är det ju inte. Det föds ju för få barn.
              Det är det som är dilemmat, inte att det finns för många gamla.
              Om det föddes flera barn, och att så inte är fallet kan ju ingen
              skylla på oss pensionärer i alltför hög grad, skulle vi inte tala
              om den demografiska utvecklingen.
            </seg>
            <seg n="cb70824f">
              Språket var Chatrine Pålsson inne på, detta med att falla för
              åldersstrecket. Det finns ett mått av, skulle man nästan kunna
              säga, främlingsfientlighet när man talar om äldre på många plan.
              Det där med ordets makt över tanken när vi talar om våra äldres
              situation är för lite beaktat.
            </seg>
            <seg n="93871ea4">
              Vi kan ta riksdagskansliet när det har varit riksdagsval. Då
              får vi ganska snabbt efteråt veta hur det står till i könsfördelningshänseende,
              och det är självklart att det borde vara 5050. Sedan får vi en
              uppgift till. Det handlar om medelåldern i riksdagsgruppen. Då
              är det så, mentalitetsmässigt, att den som ligger lägst på något
              sätt vinner poäng. Den är mer modern. Folk med erfarenhet man
              vågar väl ändå säga att livet ger ett visst mått av erfarenhet
              vägs inte in. Tänk om vi skulle vända på kuttingen och säga: här
              har vi en riksdagsgrupp som verkligen tar vara på erfarenheten
              i landet. En sådan statistik har vi inte fått någon gång, och
              vi får det förmodligen aldrig heller.
            </seg>
            <seg n="91e52223">
              Jag tillhör ju dem som är 30-talister. Det är väl bra att någon
              från den gruppen blandar sig i de här resonemangen. När man har
              passerat 65 år är det på något sätt så att man ska avsluta. Man
              har gjort sitt, och man blir betraktad lite grann von oben . Folk
              bekymrar sig väldigt och frågar: Vad ska du göra nu?. Att man
              ska fortsätta göra det man gör är liksom inte tänkbart. Nu är
              snart min talartid slut i denna första omgång.
            </seg>
            <seg n="4cfdd7ec">
              Varje individ ska vara ett subjekt från vaggan till graven. Men
              efter ett tag, när man kommit upp i åren, blir man väldigt lätt
              ett objekt, herr talman. Detta skulle vi vända oss mot. Man ska
              hela tiden vara ett subjekt och inte bli betraktad som ett objekt!
              Det är här jag tror att värdighetsgarantin kan spela en roll.
              Det är viktigt för patienten, viktigt för individen och viktigt
              för anhöriga och personal att veta vad som gäller.
            </seg>
            <seg n="2004627a">
              Och, statsrådet, säg nu inte att detta på något sätt skulle vara
              att sänka ambitionsnivån. Det är i så fall inte sant. Det tror
              jag inte heller att Ylva Johansson gör. Vi lever i en konkretiserad
              värld, och det måste vi rätta in oss efter.
            </seg>
          </u>
          <note type="speaker" n="6a7a7ec2">
            Anf. 78 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-17" n="8e03ba5b">
            <seg n="1dab635d">
              Herr talman! Alf Svensson, jag välkomnar tonläget i debatten.
              Jag tror att det finns väldigt många kloka saker som Alf Svensson
              tar upp och som jag också har mött under min tid som ansvarigt
              statsråd.
            </seg>
            <seg n="8d7087a0">
              Jag är det första statsrådet någonsin, tror jag, som har äldreomsorg
              i min titel. Det har varit lite spännande att komma ut som äldreomsorgsminister
              och se vilken typ av reaktioner som man då möter. Det har förvånat
              mig att jag, enligt min uppfattning, har mött många som liksom
              ryggar inför äldreomsorgen och ser den som ett oerhört stort problemområde.
              Jag har funderat på vad det beror på. Jag tror det beror på två
              saker. Jag tror att det handlar om en rädsla för det egna åldrandet
              helt enkelt. Man känner sig orolig för sitt eget åldrande. Det
              kanske också är en del av ett samhälle där äldre inte synliggörs
              att också det egna åldrandet ter sig väldigt osäkert och svårt
              att bedöma därför att vi inte ser så många äldre omkring oss.
              När man har fyllt 65 år förväntas man ju inte vara med på riktigt
              samma sätt som tidigare.
            </seg>
            <seg n="8570ba99">
              Om vi tar äldreomsorgen som sådan behöver vi naturligtvis göra
              insatser för att höja kvaliteten. Det är helt klart. Men vi behöver
              också ändra inställningen till äldreomsorgen.
            </seg>
            <seg n="7286947c">
              Jag kan jämföra med den tiden som jag var ansvarig för barnomsorgen.
              Äldreomsorgen och barnomsorgen liknar varandra på många sätt när
              det gäller sättet som vi organiserar dessa verksamheter på, var
              ansvaret ligger och vilka personalkategorier som det handlar om.
              Men det var ingen som var rädd för banomsorgen eller som tyckte
              att de problem som naturligtvis har funnits men som nu är färre
              än de var för 15 år sedan på något sätt var oöverstigliga. Men
              när vi möter människor känns det som om just omsorgen om äldre
              skulle vara särskilt svårlöslig. Jag tror att det också handlar
              om en egen rädsla och osäkerhet inför åldrandet.
            </seg>
            <seg n="ece2583e">
              Det är naturligtvis precis på det sättet som Alf Svensson säger
              att det inte är för många äldre. Det är en oerhört stor framgång
              för vårt samhälle och för vår välfärdsutveckling att vi lever
              så mycket längre. Och det är en oerhört stor framgång att man
              inte är slut den dagen man går i pension, att man inte är utsliten
              i arbetet. Det har varit en lång kamp i fråga om förbättrade arbetsvillkor
              och rättigheter för att uppnå detta.
            </seg>
            <seg n="440e4eb9">
              Vi har alltså inte för många äldre. I stället föds det för få
              barn om man tittar på den demografiska utvecklingen. Men det är
              ett helt annat område som vi inte ska debattera här just nu.
            </seg>
            <seg n="baf24f9b">
              Vi hade tidigare ett samhälle och en situation på arbetsmarknaden
              då det var en befrielse att få gå i pension och att äntligen få
              några år utan hårt slit. I dag har vi ett helt annat samhälle.
              Det är redan här, och än mer ser vi det framför oss. Då måste
              det också påverka vårt sätt att organisera många andra saker,
              vilket vi diskuterade i en tidigare interpellationsdebatt, men
              inte minst arbetslivet, till exempel möjligheten att jobba kvar
              efter 65 års ålder. Men jag tycker att det också skulle vara intressant
              att titta på andra möjligheter att delta på ett eller annat sätt
              i arbetslivet men kanske under lite andra former än vad man gör
              i det fasta heltidsarbetet.
            </seg>
          </u>
          <note type="speaker" n="2153bace">
            Anf. 79 ALF SVENSSON (kd):
          </note>
          <u who="Q944795" xml:id="i-bb137bc931e329cd-1" n="39d712bf">
            <seg n="15913eca">
              Herr talman! Det är utmärkt att Ylva Johansson har äldreminister
              i sin titel. Jag kan inte låta bli att respondera och säga att
              jag en gång i världen hade människorättsminister i min titel.
              Jag var den förste som hade det. Dessvärre tog Socialdemokraterna
              sedan bort den titeln. Det tyckte jag var dumt eftersom den titeln
              mycket hänger ihop med titeln äldreminister. Det handlar om människovärdet,
              från vaggan till graven ett subjekt och inte ett objekt.
            </seg>
            <seg n="a280fce2">
              Sedan kan det naturligtvis låta som om jag står här och pläderar
              för min egen åternominering. Så illa är det inte riktigt. Men
              jag tycker faktiskt att man skulle ha lite koll på hur det ser
              ut med strukturen i kammaren och inom partierna och även på landstingsnivå
              och på kommunal nivå. Det är inte helt farligt att ha någon som
              har ett antal år på nacken i fråga om kommunala och landstingskommunala
              församlingar eller riksdagen.
            </seg>
            <seg n="453d40d6">
              Vi politiker är ypperliga på nu säger jag vi igen, ingen polemik
              på ordrikedom. Om någon från något gymnasium skriver till riksdagen
              och vill veta vad Kristdemokraterna, Socialdemokraterna eller
              något annat parti vill när det gäller vård och omsorg tar vi fram
              en motion på 50 sidor och skickar. Det är nästan oförskämt mot
              denna gymnasist att få en sådan lunta.
            </seg>
            <seg n="a436e097">
              Därför tror jag att vi, när vi talar om dessa frågor, behöver
              specificera. Det behöver finnas några punkter, nästan som tio
              Guds bud, höll jag på att säga, och jag hoppas att ingen tar illa
              upp om jag säger det, där man kan se att det tionde budet, eller
              det tolfte om vi vill ha tolv, säger att ingen ska behöva dö ensam.
              Detta ska uttalas. För ett antal år sedan var det så. Då hade
              man extravak som gick in. Nu är det många som dör ensamma.
            </seg>
            <seg n="7de29698">
              Jag säger detta bara för att ta en av dessa punkter. Det behöver
              alltså skrivas konkret och specifikt. Vi är ju så noga annars
              om vi talar om försäkringar eller pensioner. Vi ska veta exakt.
              Nu talar vi om ett område där vi tydligen är överens om att allt
              inte är som det borde vara, och där det finns en slapphet i vår
              mentalitet, eller nonchalans. Då tror jag att det är angeläget
              att man vågar punkta upp detta. Man ska kunna se att det står
              att mamma inte ska behöva dö ensam. Det ska finnas någon som håller
              henne i handen. Man ska kunna se att det står att far inte ska
              behöva sitta och äta vid samma bord som dementa som kanske ropar
              och beter sig på ett sätt som gör att måltiden inte blir vad den
              borde vara. Man ska kunna se att vi inte får ha det så i vår kommun.
            </seg>
            <seg n="308121c4">
              Jag tycker att denna typ av uppmaningar eller budord, men inte
              i sten utan från hjärta och hjärna, som ministern sade, skulle
              vara värdefulla. Vi ska veta vad vi har att rätta oss efter. Väldigt
              många gånger behöver vi få ned allt vårt myckna tal till ett A
              4-papper som människor kan ta del av och ta till sig.
            </seg>
            <seg n="88476a7a">
              I politikens värld är det så att jag inte kan begära att ministern
              ska stå här och säga att vi tar de här punkterna. Så har det aldrig
              fungerat i den här kammaren och kommer väl aldrig att göra det
              heller. Men ta de här punkterna till er på sikt, Ylva Johansson.
            </seg>
          </u>
          <note type="speaker" n="5d6feb8f">
            Anf. 80 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-18" n="8e03ba5b">
            <seg n="c6bbcc11">
              Herr talman! Alf Svensson, jag tror faktiskt att vi kan behöva
              nationella mål och riktlinjer för äldreomsorgen. Men låt oss ta
              en lite längre diskussion om hur de ska utformas. Jag har tidigare
              sagt att de kommunala äldreomsorgsplanerna förstås är av varierande
              kvalitet. Men många av dem är mycket bra. Där har man just skrivit
              ned vad varje individ kan vänta sig av kommunen inom äldreomsorgen.
              Då ska vi se till att vi inte utformar några nationella regler
              på ett sätt som kan uppfattas som att det är okej för kommunerna
              att sänka någon ambitionsnivå. Det måste man fundera över.
            </seg>
            <seg n="4bf78438">
              Det finns också en annan sak att fundera över. Alf Svensson har
              ju lång erfarenhet från politiken och vet att det alltid finns
              ett problem med rättigheter om man inte samtidigt definierar skyldigheter.
            </seg>
            <seg n="72301562">
              Jag läste nyligen en bok av Göran Rosenberg som handlar om detta.
              Och han blir väldigt upprörd över denna rättighetsiver som finns
              i samhället. Jag vet inte om jag håller med honom i alla delar,
              men jag måste säga att det ligger någonting i att det är lätt
              att utfärda rättigheter men att det är svårare att leva upp till
              skyldigheter. Men rättigheter utan skyldigheter har inte mycket
              värde.
            </seg>
            <seg n="736535e5">
              Alf Svensson tog själv upp tio Guds bud som just är skyldigheter,
              vilken skyldighet man själv har i sättet att agera gentemot andra
              och inte i första hand vilken rätt andra har att möta, därför
              att den rätten hänger ihop med skyldigheten.
            </seg>
            <seg n="6726cde6">
              Nu kanske detta blir en väl filosofisk diskussion. Men jag vill
              ändå problematisera lite grann när det gäller någon typ av nationella
              mål så att man vet vad man har att rätta sig efter. Jag tror att
              det kan vara en bra idé. Men jag tror att det krävs lite tankearbete
              och också diskussion mellan olika partier här i kammaren om hur
              man ska utforma sådana på bästa sätt för att också nå den effekt
              som man vill nå med att både bidra till att höja kvaliteten och
              tryggheten inom äldreomsorgen och se till att fler människor av
              dem som i dag inte är i behov av äldreomsorg ska känna trygghet
              och tillit till att den dag de behöver det så fungerar det på
              ett visst sätt och har en viss kvalitet.
            </seg>
          </u>
          <note type="speaker" n="6b464a1b">
            Anf. 81 ALF SVENSSON (kd):
          </note>
          <u who="Q944795" xml:id="i-bb137bc931e329cd-2" n="39d712bf">
            <seg n="26b3fca1">
              Herr talman! Jag tror att vi kan vara överens om att ingen ska
              behöva dö ensam. Jag tror att vi kan vara överens om att ingen
              ska behöva ligga med en nedkletad blöja. Jag kan faktiskt berätta
              för statsrådet att de här punkterna har jag skrivit ned och funderat
              mycket över utifrån erfarenhet med anhöriga som har fått beskedet:
              Du får vänta. De har varit klara i huvudet men oförmögna efter
              en stroke. Om man har levt in i den här verkligheten rent faktiskt
              och praktiskt vill man att det ska finnas något att ta i, inte
              luntor och välformulerade planer utan något mycket, mycket konkret.
            </seg>
            <seg n="cec03d0d">
              Jag led oerhört med anhörig som varje dag fick äta ihop med senildementa
              och ingen får uppfatta det som att jag klagar över att folk är
              dementa. Men visst var det en påfrestning att komma ur ensamheten
              i sitt rum och sitta vid sidan av dementa. Jag kände åtskilliga
              som fick bo sina sista år långt ifrån sina anhöriga till vilka
              det inte fanns någon kommunikation. Det är också en av punkterna.
            </seg>
            <seg n="33bf5741">
              Det är inte så att man ska vinna någonting partipolitiskt, utan
              låt oss ta oss samman i de här frågorna. När det gäller barnomsorg,
              som statsrådet nämnde, och en lång rad andra områden är vi så
              rörande engagerade och överens. Det är utmärkt om Ylva Johansson
              tar krafttag i de här frågorna. I den mån jag finns med och orkar,
              och det gör man trots att man har blivit 66 år, vill jag verkligen
              ge support i det avseendet.
            </seg>
            <seg n="c6b2de54">
              Jag vill avsluta med att önska statsrådet, herr talmannen och
              alla som orkar sitta här denna eftermiddag god jul från Kristdemokraterna,
              som strider med en mängd interpellationer.
            </seg>
          </u>
          <note type="speaker" n="326a6231">
            Anf. 82 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-19" n="8e03ba5b">
            <seg n="d223135c">
              Herr talman! De här punkterna uttrycker vad som borde vara en
              självklarhet inom alla delar av äldreomsorgen, och jag ställer
              upp på dem allihopa. Dessvärre är det inte en självklarhet överallt.
              Det är ett av problemen. Det beror kanske inte på att man inte
              har den rätta ambitionen och rättesnöret, för det tror jag att
              man har, ute i kommunerna. Det finns andra brister. Därför är
              det viktigt att vi skärper tillsynen och ser till att bristerna
              blir uppdagade och snabbt åtgärdade. Det har ändå hänt en hel
              del positiva saker sedan vi införde äldreskyddsombuden det har
              lite olika namn i olika länsstyrelser. De har funnits i ungefär
              ett år. Man gör bedömningen att vi har femfaldigat den operativa
              insatsen i tillsynen av äldreomsorgen, vilket också syns i många
              fler fall som blir uppmärksammade. Detta är utmärkt.
            </seg>
            <seg n="45ef4a61">
              Jag tog emot i tisdags, för tre dagar sedan, en utredning som
              just handlar om beslut som inte är verkställda. Det handlar om
              fall där man får beslut om boende, men sedan händer det ingenting.
              Människor är rättslösa i det fallet. Det har vi nu utrett, och
              jag har fått förslag på åtgärder, så det finns nog anledning att
              återkomma till kammaren. Det behövs insatser på flera olika håll
              inom det området.
            </seg>
            <seg n="8382e9e8">
              Det är väldigt trevligt med det tonläge som Alf Svensson anslår
              och med det stora engagemanget. Jag svarar gärna med att bidra
              med det ansvar som jag har som minister.
            </seg>
            <seg n="1c77ebaf">
              Jag vill också avsluta med att önska god jul.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="a01c355f">
            10 § Svar på interpellation 2004/05:176 om undernäring bland
            äldre
          </note>
          <note type="speaker" n="69bb6f25">
            Anf. 83 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-20" n="8e03ba5b">
            <seg n="9bc103c6">
              Herr talman! Olle Sandahl har frågat om jag avser att vidta några
              åtgärder för att komma till rätta med den utbredda undernäringen
              bland äldre vårdbehövande personer.
            </seg>
            <seg n="05023b36">
              Jag är övertygad om att alla de som arbetar inom vård och omsorg
              har som högsta mål att utföra sitt arbete så bra som möjligt.
              Både de politiska ledningarna och tjänstemännen försöker fortlöpande
              utveckla de lokala förutsättningarna för en god vård och omsorg.
              Kommunernas kvalitetsarbete går faktiskt framåt. Samverkan mellan
              kommunerna och landstingen utvecklas också.
            </seg>
            <seg n="290cdd99">
              Äldreomsorgen i Sverige är i dag en mycket omfattande verksamhet.
              Enligt Äldrevårdsutredningen är verksamheten så mångfasetterad
              att ingen enskild yrkesgrupp ensam kan svara för de samlade behoven
              av medicinska, sociala och rehabiliterande insatser många äldre
              har.
            </seg>
            <seg n="95372e5d">
              I rapporten Evidensbaserad äldrevård från Statens beredning för
              medicinsk utvärdering framkommer att kombinationen av hög ålder,
              multipla kroniska sjukdomar och behandling med flera läkemedel
              samtidigt innebär en ökad risk att utveckla undernäringstillstånd.
              Vidare menar SBU att prevalensen är svårbedömd eftersom en allmänt
              accepterad definition av begreppet undernäringstillstånd saknas.
            </seg>
            <seg n="159c8f2c">
              Regeringen förstärker de närmaste två åren i statsbudgeten satsningarna
              på kommuner och landsting. Utöver detta genomför regeringen, i
              syfte att stödja personalen och förbättra kunskapsnivån inom olika
              områden, under perioden 20052007 en flerårig satsning på kompetensutveckling.
              Kvalitetsutveckling genom kompetensutveckling är ett sätt att
              långsiktigt stärka lärandet och utvecklingsarbetet. Ökad kompetens
              om kost och behandling av näringsproblem är ett område som är
              angeläget att utveckla. Andra angelägna områden som är av betydelse
              för äldres kosthållning kan till exempel vara munvård, bemötande,
              planering eller att utveckla stöd för det sociala innehållet i
              de äldres vardag. De planer som kommunerna inom ramen för Kompetensstegen
              kommer att kunna söka stöd för kommer att vara utformade utifrån
              de lokala behov som finns.
            </seg>
          </u>
          <note type="speaker" n="eb29a4fd">
            Anf. 84 OLLE SANDAHL (kd):
          </note>
          <u who="Q6091566" xml:id="i-e97e439442182658-0" n="72726967">
            <seg n="19dbbb48">
              Herr talman! Konvenansen här i kammaren bjuder att man ska tacka
              för svaret, och det gör jag också. Men jag tackar inte fullt ut
              för dess innehåll som jag tycker är något energifattigt. Jag har
              inte levt så länge som de som vi talar om i debatten men jag har
              levt tillräckligt länge för att inte bli bragd ur balans alltför
              ofta. Men när jag läste svaret måste jag säga att jag vacklade
              något. Då kan jag till min glädje säga att jag har blivit något
              uppstagad under debatten med hänsyn till statsrådets muntliga
              inlägg, vilket bådar gott för framtiden.
            </seg>
            <seg n="61ebd1d4">
              Om jag försöker sammanfatta det skrivna svaret, i den mån det
              är ett svar, lyder det ungefär så här: Nej, jag ämnar inte vidta
              någon åtgärd. Det som behöver göras i denna fråga, om alls något
              behöver göras, är redan gjort genom Kompetensstegen.
            </seg>
            <seg n="b2c1871a">
              Då kommer vi till det positiva nu när vi ska byta åsikter för
              första gången, statsrådet och jag. Vi har en gemensam plattform
              att utgå ifrån. Kompetensstegen är en väldigt bra satsning och
              efterlängtad. Där finns många goda effekter att vänta. Den stöder
              vi i huvudsak, även om den tyvärr har kommit lite sent och, tror
              jag, inte kan utgöra svaret på den fråga jag ställde.
            </seg>
            <seg n="7fdea314">
              Att svaret är så undanglidande kan ha en förklaring eller möjligen
              en annan eller möjligen båda två. Antingen har Ylva Johansson
              inte förstått allvaret och omfattningen av problemet, eller så
              räcker inte ambitionen riktigt till.
            </seg>
            <seg n="a53f7e32">
              Man får intrycket att statsrådet bagatelliserar undernäringssituationen
              genom att hänvisa till SBU, som säger att det inte finns någon
              allmänt accepterad definition. Nej, när såg man en allmänt accepterad
              definition om någonting? Är det så att enighet saknas, då är det
              ett skäl till aktivitet.
            </seg>
            <seg n="2dc3ff6a">
              Det finns ändå ett stort antal av varandra oberoende forskare
              som kommit fram till en ganska likartad bedömning av prevalensen.
              Man talar om 200 000300 000 storleksordningen är den äldre svenskar
              som är undernärda eller som svälter. Det sammanfaller också olyckligtvis
              med den grupp som har en nedsatt integritet och förmåga att bevaka
              sina intressen. Ytterligare en reflexion man kan göra är att den
              här gruppen dessutom domineras av kvinnor. Finns det möjligen
              någon kvinnosyn bakom att det råkar vara så här?
            </seg>
            <seg n="ad49bec9">
              Man kan göra ett tankeexperiment. Om Kronobergs och Blekinge
              läns samlade befolkning, i storleksordningen 300 000, hade visat
              sig vara systematiskt undernärd, hade man då lite passivt bara
              noterat detta och sagt att vi inte har riktigt klara prevalenssiffror
              som stöder oss?
            </seg>
            <seg n="fc9f7795">
              Jag blir lite häpen över svaret. Jag hade förväntat mig ett lite
              mer kraftfullt agerande, bland annat efter det inlägg ministern
              hade i en inledande debatt där det utlovades stor aktivitet i
              kammaren och en rad förslag.
            </seg>
            <seg n="692a703e">
              Jag kan i och för sig förstå att man vill bagatellisera. Det
              är ett stort och hårt arbete som väntar, och man vill tänka till
              lite. Då är det mänskligt att man blundar för fakta. Det måste
              vara övergående. Avslutningen på denna fundering är alltså: Tror
              statsrådet inte på forskarrapporterna? Kommer statsrådet att agera?
            </seg>
          </u>
          <note type="speaker" n="a062404e">
            Anf. 85 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-16" n="94e812d1">
            <seg n="c1ca9578">
              Herr talman! Någon har sagt att dagens äldrevård är ett lotteri.
              Det är ett tillspetsat uttalande, men tyvärr inte utan grund.
              Det gäller att bo på rätt plats och möta rätt människor för att
              få tillgång till en riktigt bra vård och omsorg.
            </seg>
            <seg n="2459240d">
              Att kunna må bra som äldre innebär inte bara tillgång till god
              sjukvård och ett bra boende. Det finns annat som också är viktigt
              för en god livskvalitet. Sådana faktorer är den mat och dryck
              som erbjuds i de olika boendeformerna, alltifrån det egna hemmet
              till långvården.
            </seg>
            <seg n="245b6ccd">
              I mitt arbete som diakonitjänsteman och präst har jag många gånger
              fått möta tacksamhet över den kost som kommunen erbjuder inom
              hemtjänsten och institutionsmaten på olika platser. Men nu är
              jag fundersam. Vad är det som egentligen har hänt? Jag besöker
              en före detta granne som har flyttat till en lägenhet i tätorten.
              Hon berättar att hon nu får mat för tre dagar i taget. Hon visar
              mig tre folieförpackningar, men jag ser att hon har ätit bara
              lite av varje portion. Jag försöker tala med henne om hur viktigt
              det är att äta för att må bra, men hon bara skakar på huvudet
              och tycker att jag ska provsmaka. Jag avböjer då med hänvisning
              till att jag är på väg hem för att äta middag.
            </seg>
            <seg n="5b572c9f">
              Men tillfälle till avsmakning kommer vid ett besök på Samhall
              där vi som ledamöter i arbetsmarknadsutskottet får tillfälle att
              prova tio färdiglagade rätter. Vi kan alltså plocka ur ett antal
              foliekartonger. Vår samlade reaktion blir: Ska våra äldre äta
              av denna mat? Ska också vi fyrtiotalister så småningom drabbas?
            </seg>
            <seg n="6a634deb">
              På senare tid har Aftonbladet uppmärksammat den mat och dryck
              som erbjuds de gamla. Det är inga positiva saker som har kommit
              fram. Vi har sett rubriker som till exempel:
            </seg>
            <seg n="5f6032eb">
              Kvällstidningsrubriker säger inte allt, men bakom dessa rubriker
              finns utredningsfakta. Jag hämtar några siffror från Stiftelsen
              Äldrecentrum. De visar att 4 av 30 fick två mål lagad mat om dagen.
              Hälften av alla dem som fick mat genom hemtjänsten var felnärda
              eller låg i riskzonen för undernäring. Var tredje vårdtagare var
              undernärd när de kom till kommunalt äldreboende. Vid undersökningen
              framgick också att kommunerna ofta saknar specialistkompetens
              i form av dietister eller kostekonomer.
            </seg>
            <seg n="f564ac3f">
              Ministern sade vid sitt tillträde i en tidningsintervju i tidningen
              Veteranposten: Äldreomsorgen och tilltron till välfärdsstaten
              måste komma på rätt köl. Jag ska slåss för att försvara ett system
              där man inte behöver betala för att få en värdig omsorg. Ambitionsnivån
              bör höjas.
            </seg>
            <seg n="c6ed465e">
              Hur snabbt ska ambitionsnivån höjas när det gäller kosten för
              våra äldre så att vi slipper uppleva de tragiska rubriker som
              har skildrats i tidningen de senaste veckorna?
            </seg>
          </u>
          <note type="speaker" n="e80c54ea">
            Anf. 86 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-21" n="8e03ba5b">
            <seg n="49d12793">
              Herr talman! Maten är en väldigt väsentlig del i hur vi utvecklas
              och vilka möjligheter vi har att ta till vara alla friska delar.
              Det gäller inte minst när man har kommit i en situation där vissa
              funktioner inte längre fungerar eller man har sjukdomar, många
              gånger multisjukdomar, och är tvingad till att inta flera olika
              läkemedel. Det är viktigt att måltidssituationen och måltiden
              i sig inom äldreomsorgen håller högt ställda krav. Nu ser vi att
              det på många håll inte alls är så. Det finns många exempel på
              när matlådan har ett uselt näringsvärde. Även om man äter allt
              får man i sig lite näring många gånger för lite. Det som kanske
              uppmärksammas mest är när maten är oaptitlig till både smak, utseende
              och lukt. Båda sakerna är naturligtvis allvarliga, dels för att
              vi fysiskt behöver näringen, dels för att måltiden kan vara en
              källa till glädje. Det bör vi också kunna utnyttja. Maten ska
              inte vara någonting man plågar i sig som en medicin. Det är ett
              mycket viktigt område, och det är bra att det uppmärksammas medialt.
            </seg>
            <seg n="62c996f9">
              De missförhållanden som uppmärksammas, inte minst i tidningar,
              är inte förenliga med den lagreglering som i dag finns. Så får
              man inte bete sig. Det kan vi följa upp och åtgärda med hjälp
              av den förstärkta tillsynen av äldreomsorgen som redan har genomförts
              och som jag refererade till i en tidigare interpellationsdebatt.
              Den operativa tillsynen inom äldreomsorgen bedöms ha ökat femdubbelt
              efter det att de nya skyddsombuden infördes förra året. Det är
              en viktig del.
            </seg>
            <seg n="3bbbc279">
              En annan viktig del är att kunskap måste utvecklas. Där finns
              det både i Socialstyrelsens föreskrifter och allmänna råd och
              i Livsmedelsverkets rekommendationer mat och näring för sjuka
              inom vård och omsorg. Där finns mycket kunskap samlad. Nu måste
              kunskapen föras ut. Regeringens satsning på Kompetensstegen är
              ett viktigt sådant medel. Det är naturligtvis inte det enda, men
              det kan hjälpa till för att stödja kommunerna i deras arbete med
              att utveckla kompetens bland annat när det gäller näringslära
              som sådan, men minst lika viktig är måltidssituationen och påverkan
              av olika läkemedel i förhållande till aptiten och hur detta på
              olika sätt måste kompenseras.
            </seg>
            <seg n="4b6720ff">
              Vi behöver göra vissa organisatoriska förändringar inom äldreomsorgen
              för att på ett bättre sätt använda människors vilja att styra
              över sin egen måltidssituation, så att de inte blir hjälplösa
              i ett för tidigt skede. Det är kanske snabbare och enklare att
              komma med en matlåda än att på andra sätt bidra till att vårdtagaren
              själv är delaktig i planeringen och tillagningen av måltiden.
              Det är inte så mycket billigare att servera måltidsportioner som
              inte håller angivna näringsvärden eller är oaptitliga än vad det
              är att göra aptitliga måltider. Här behövs också ett organisatoriskt
              utvecklingsarbete inom äldreomsorgen.
            </seg>
            <seg n="64caeec9">
              Den svårighet som dock finns på området är att de missförhållanden
              som finns inte har stöd i den lagstiftning som i dag finns. Några
              saker kan vi ändå göra nationellt. Kompetensstegen är en sådan
              sak. Sedan handlar det också om hur vi kan förbättra tillsynen
              och nationella riktlinjer. Det får jag återkomma till i nästa
              inlägg.
            </seg>
          </u>
          <note type="speaker" n="826dc156">
            Anf. 87 OLLE SANDAHL (kd):
          </note>
          <u who="Q6091566" xml:id="i-e97e439442182658-1" n="72726967">
            <seg n="88e1ec67">
              Herr talman! Nu börjar det låta något. Det verkar som om svaret
              i den skrivna formen blev lite för kort. Det fanns tydligen mer
              att berätta. Det är alldeles utmärkt.
            </seg>
            <seg n="82f8ec03">
              Nu kommer vi in på att måltiden har bland annat med värdighet
              att göra. Måltiden är central. För många är den nästan det enda
              nöje de har utlämnad och överlämnad. Man är konstruerad biologiskt
              för att intaga måltider tillsammans med andra. En omorganisation
              är att förvänta sig. Det är en mycket lockande tanke.
            </seg>
            <seg n="a0ec941e">
              Jag blev också glad jag kunde inte ha uttryckt mig bättre själv
              när ministern sade att det får vara slut på talet om händer i
              vården. Det fordras hjärta och hjärna. Det är förträfflig sammanfattning
              av mycket. Har man den utgångspunkten kommer man att nå långt.
              Hjärnan står då för kompetens och kunskap. Där finns en omvittnad
              brist på kunskaper. Det har ministern vidgått. Det kan förmodligen
              inte Kompetensstegen lösa utan det fordras samordnade aktiviteter
              över nationen för att få svar på detta.
            </seg>
            <seg n="ca68a54e">
              Man brukar bemöta de önskemål och krav på samhället som kommer
              från allmänheten med att det kostar mer pengar än vi har. Jag
              tror att det är lätt att bemöta i det här fallet. Först och främst
              måste detta vara ett prioriterat område. Om man gör tankeexperimentet
              och byter ut gruppen äldre mot en annan grupp med samma numerär
              förstår man att pengar måste tas fram. Enstaka fall av systematisk
              undernäring har ju till och med hamnat i rättssalarna. Då har
              det handlat om barn. Nu gäller det inte barn, och därför sker
              detta lite i det fördolda. Vi måste ta ett gemensamt ansvar för
              att synliggöra problemet.
            </seg>
            <seg n="264d5777">
              Samtidigt kommer det inte att behöva kosta någonting. Det finns
              nämligen en samsyn om att undernäring och näringsrelaterade problem
              för äldre ligger bakom en mycket stor del av det omsorgsbehov
              som finns och de sjukdomar som uppstår. I storleksordningen en
              fjärdedel, eller kanske en tredjedel, av alla inläggningar och
              kanske hälften eller 40 % av vårdkostnaderna har samband med undernäring.
            </seg>
            <seg n="4db72fb9">
              Det har gjorts studier som visar att när man för 1 kr per dag
              tillfört en så enkel sak som energi inga vitaminer, ingen förbättring
              av kosten i övrigt, bara tillfört energi i form av smör och grädde
              har vårdbehovet minskat. De som fått den här behandlingen, anständig
              mat helt enkelt, har kunnat börja klä på sig själva, gå utan hjälp
              och tillfrisknat så smått, medan kontrollgruppen fått ett ökat
              vårdbehov. Vi kan alltså inte ens skylla på resursbrist. Det här
              är ett sätt att generera resurser.
            </seg>
            <seg n="e5c09169">
              Det finns också studier som visar att en tredjedel av barnen
              i Vietnam lever i ett tillstånd av undernäring. För att de ska
              kunna åtgärda situationen ger vi bistånd till dem. 300 000 svenskar
              befinner sig i samma situation, men till dem ger vi inget bistånd,
              åtminstone inte hittills.
            </seg>
            <seg n="93b1a25c">
              Att detta är en nationell angelägenhet är också viktigt att understryka.
              Det finns mycket att göra lokalt, men när det finns ett systematiskt
              fel över hela nationen har man som statsråd och äldreminister
              en både uppmuntrande och maktpåliggande titel ett ansvar i linje
              med det vi nyss hörde, nämligen att ta fram normer och nationella
              riktlinjer samt vårdprogram. I vårdutbildningarna ingår näringslära
              inte ens som ett självständigt ämne, trots att näring är själva
              centrum för välbefinnande och hälsa.
            </seg>
            <seg n="bf66ac22">
              Därför undrar jag om statsrådet är intresserad av att fortsättningsvis
              engagera sig genom att ta fram nationella strategier och system
              med specifik inriktning på detta område så att det inte bara är
              en anonym del av äldreomsorgen i stort.
            </seg>
          </u>
          <note type="speaker" n="0df5a99c">
            Anf. 88 LARS-IVAR ERICSON (c):
          </note>
          <u who="Q432059" xml:id="i-a6fd9d3b4150415b-17" n="94e812d1">
            <seg n="12d87781">
              Herr talman! Det verkar som om ministern håller på att inse allvaret
              i det vi diskuterar i dag. Det är verkligen allvarligt. Tidningen
              Vår Föda säger att 70 % av de gamla i svenskt äldreboende ligger
              i riskzonen för undernäring, och 25 % är redan undernärda. På
              svenska akutsjukhus är var femte patient undernärd, och hälften
              riskerar att bli det.
            </seg>
            <seg n="e7275da2">
              Jag läste i tidningen Veteranposten att ministern under några
              år på 80-talet arbetade som sjukvårdsbiträde. Jag antar att problemen
              med undernäring och dålig kost på den tiden inte var sådana som
              de är i dag. Nu har åren gått och man kan verkligen fundera över
              hur det kunnat bli så här. Och hur ska det bli i framtiden om
              vi inte på ett vettigt sätt tar tag i dessa problem?
            </seg>
            <seg n="0493093e">
              Något måste göras. Vi kan inte låta våra äldre drabbas av undernäring
              och de matlådor som i dag distribueras genom hemtjänsten och andra
              institutioner.
            </seg>
          </u>
          <note type="speaker" n="b33b40a7">
            Anf. 89 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-22" n="8e03ba5b">
            <seg n="d5c74827">
              Herr talman! Det är självklart att vi inte kan acceptera att
              våra äldre är undernärda, serveras måltider som inte är aptitliga
              eller sådana att de inte uppfattar dem som möjliga att äta och
              inte innehåller tillräckligt mycket näring. Det är naturligtvis
              helt oacceptabelt.
            </seg>
            <seg n="917f691e">
              Det finns problem som vi ska åtgärda, men vi måste också titta
              på vilka instrument vi har för att åtgärda dem. Det är kommunerna
              och huvudmännen för de olika äldreboendena och hemtjänstteamen
              som har ansvaret för måltiderna och matsituationen. Det vi från
              statens sida kan göra är att se till att det finns en nationell
              tillsyn, att det görs uppföljningar och att det finns nationella
              riktlinjer att hålla sig till. Sedan måste själva arbetet utföras
              ute i verksamheten. Vi kan även bidra med kompetensuppbyggnad
              och visst stöd till kompetensutveckling, vilket vi också gör.
            </seg>
            <seg n="68e7b58a">
              När det gäller den nationella tillsynen och nationella riktlinjer
              finns där ett problem. Vi har nämligen i dag flera olika myndigheter
              som har ansvar för frågan, samtidigt som det inte riktigt är klargjort
              vem som har huvudansvaret och hur samverkan mellan de olika myndigheterna
              ska se ut.
            </seg>
            <seg n="7ce8669a">
              Så kan vi naturligtvis inte ha det. Det är nu min uppgift att
              i dialog med berörda myndigheter klargöra vem som ska ha det nationella
              ansvaret för måltidssituationen inom äldreomsorgen och också ta
              ställning till om vi behöver, vilket jag tror, utveckla nationella
              riktlinjer för det arbetet och då ta till vara det bästa av de
              olika riktlinjer som vi i dag har från Läkemedelsverket och Socialstyrelsen.
            </seg>
          </u>
          <note type="speaker" n="365a853f">
            Anf. 90 OLLE SANDAHL (kd):
          </note>
          <u who="Q6091566" xml:id="i-e97e439442182658-2" n="72726967">
            <seg n="97c3a0ed">
              Herr talman! Det som började med en vacklande attityd och häpenhet
              har nu fått lite substans och klarhet. Jag gläder mig mycket över
              detta och känner mig betydligt uppstagad.
            </seg>
            <seg n="5c1c0f56">
              Jag vill bara tillägga att samtliga länsstyrelsers rapporter
              om tillståndet i äldrevården understrukit att den för tillfället
              är under försämring. Så därifrån ska det väl inte behöva komma
              något motstånd till nationella strategier.
            </seg>
            <seg n="1c7b804a">
              Jag skulle också vilja ge ett litet detaljtips utöver dem som
              vi hittills resonerat om. Det gäller tillsyn och riktlinjer. Man
              skulle kunna tillsätta någon som är specifikt ansvarig för näringsstatus
              bland patienterna. Det är inte bara svårigheter att identifiera
              ansvaret mellan myndigheter, utan man skulle också i det enskilda
              patientfallet kunna ha ett regelsystem.
            </seg>
            <seg n="af74e1fa">
              Den referensgrupp för Kompetensstegen som tillsatts eller ska
              tillsättas, jag är inte helt uppdaterad där, bör naturligtvis
              ha kompetens inom det här området i form av en dietist och en
              geriatriker så att frågan inte faller bort.
            </seg>
            <seg n="8ac04587">
              Sedan får vi följa arbetet och hoppas att statsrådet uppfyller
              sitt löfte till kammaren genom att komma med fler goda förslag
              och hålla god aktivitet i ärendet. Med det vill jag önska statsrådet
              god jul och lycka till i hennes viktiga värv som äldreminister.
            </seg>
          </u>
          <note type="speaker" n="b40550c9">
            Anf. 91 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-23" n="8e03ba5b">
            <seg n="e47ab505">
              Herr talman! Det här är på intet sätt ett olösligt problem. Olle
              Sandahl tog i en tidigare replik upp det positiva exemplet med
              att man började servera lite mera smör och grädde, vilket var
              uppskattat bland vårdtagarna eftersom det också gjorde maten godare.
              Dessutom gav det omedelbar utdelning i form av ett bättre näringsintag.
              Det finns alltså åtgärder som kan vidtas som varken är särskilt
              dyra eller svåra. Naturligtvis är det här ett problem som det
              går att komma till rätta med.
            </seg>
            <seg n="d98ed1d5">
              Låt mig peka på ytterligare några positiva saker. Livsmedelsverket
              ordnar regelbundet utbildningsdagar om just kost och kosthållning
              för äldre. De märker ett stort intresse för dessa utbildningsdagar,
              och intresset ökar. Huvudmännen skickar alltså personal på utbildning.
              Det vi från regeringen satsar i kompetensutveckling är alltså
              inte det enda, utan man tar ansvar för den även ute i verksamheten,
              och där är utvecklingen positiv.
            </seg>
            <seg n="6906ea5c">
              Jag vill också peka på att Äldrevårdsutredningen, som nu bereds
              inom Regeringskansliet, tar upp nutrition som ett av de specialistområden
              där det behövs en samverkan mellan sjukvårdsteamen och teamen
              i den kommunala hemvården. Vi tittar alltså även på den frågan.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="173a0137">
            11 § Svar på interpellation 2004/05:177 om valfrihet inom äldreomsorg
            och hemtjänst
          </note>
          <note type="speaker" n="f88a5276">
            Anf. 92 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-24" n="8e03ba5b">
            <seg n="bf5f8380">
              Herr talman! Ulrik Lindgren har frågat vilka åtgärder jag avser
              att vidta för att främja en utveckling mot mer valfrihet för den
              enskilde vårdtagaren inom äldreomsorgen.
            </seg>
            <seg n="f4873412">
              Som Ulrik Lindgren själv nämner så vilar ansvaret för organiseringen
              av äldreomsorgen på kommunerna. Regeringens inriktning är att
              verka för att huvudmännen har goda förutsättningar för att erbjuda
              en vård och omsorg med god kvalitet.
            </seg>
            <seg n="8b76bd52">
              I dag kan alltfler äldre människor välja att bo kvar även när
              behoven av hjälp ökar. Viktigast för möjligheten att välja bostad
              är att det reguljära bostadsbeståndet har stor tillgänglighet
              för äldre och personer med funktionshinder. Bidraget för bostadsanpassning
              ökar ytterligare möjligheterna att bo kvar. Utvecklingen av hemtjänsten
              med exempelvis nattpatruller och sjukvård i hemmet har gjort att
              fortsatt kvarboende blivit allt vanligare. Möjligheterna att fortsätta
              leva sitt liv så normalt som möjligt har ökat under det senaste
              decenniet.
            </seg>
            <seg n="c736a012">
              Ökad mångfald av vårdgivare är ett av målen i den nationella
              handlingsplanen för hälso- och sjukvården. Enligt Socialstyrelsen
              utgjorde kostnaderna för de tjänster som år 2003 utfördes av privata
              aktörer 9 % av de totala kostnaderna för vård och omsorg för äldre.
              De privata aktörerna har ökat sin kostnadsandel med 25 % sedan
              år 1999. Drygt 26 000 personer fick sin hjälp av en annan utförare
              än kommunen. Enligt en enkät som redovisats av Svenska Kommunförbundet
              år 2004 har 92 kommuner andra utförare än kommunala. Enligt samma
              enkät finns kundval inom äldreomsorgen i 15 kommuner, och ytterligare
              ett antal förbereder införande av ett sådant system.
            </seg>
            <seg n="cb65aee1">
              När det gäller möjligheterna för dem som själva inte kan föra
              sin talan inväntar regeringen förslagen från Utredningen om förmyndare,
              gode män och förvaltare som överlämnar sitt betänkande den 31
              december 2004.
            </seg>
          </u>
          <note type="speaker" n="6c9ede66">
            Anf. 93 ULRIK LINDGREN (kd):
          </note>
          <u who="Q5956278" xml:id="i-d2c8a4e27e501c05-0" n="07732dc9">
            <seg n="d605016f">
              Herr talman! Jag tackar statsrådet för svaret på min fråga. Min
              spaning på tillvaron säger att vi har gjort framsteg i synen på
              patienten, omsorgstagaren eller rent av kunden, som den enskilda
              människan ibland kallas. Vi har fått in ett nytt namn. Ofta säger
              man numera i vården gäst om den vårdbehövande. Det är en klar
              förbättring.
            </seg>
            <seg n="fd89f2fb">
              Ännu återstår väldigt mycket av att riva ned och ta bort gammalt
              gods av hierarkiskt betraktelsesätt att vårdmottagaren ska vara
              någon form av underordnad och vårdgivaren någon som är lite över
              och bestämmer i någon mening. Det finns goda exempel på att man
              helt har vänt på perspektivet.
            </seg>
            <seg n="8776e2b5">
              Vårdgivaren, myndigheten, är i stället gäst i vårdmottagarens
              liv, med allt vad det medför av respekt. Den enskilda människan
              ska ha avgörandet över sitt eget liv och ska kunna välja själv
              så långt möjligt hur tillvaron ska gestalta sig även om man inte
              längre förfogar över alla kroppsliga förmågor att sköta sig själv.
            </seg>
            <seg n="0ea92f21">
              Det tangerar vårt tal om värdighetsgaranti. Får jag förfogande
              över mitt eget liv kan jag också upprätthålla min egen värdighet.
              Den synen kan tänkas stå i konflikt med ekonomin för exempelvis
              en kommun. Låter vi människor bestämma går ekonomin mot sammanbrott,
              som den ju verkar göra ändå.
            </seg>
            <seg n="b1886757">
              Jag tror att vi gör klokt i att komma bort från ransoneringssynen,
              att någon ovanför den enskilde ska avgöra hur mycket den enskilde
              får av vård och omsorg. Vi vet från vårdgolvet, från det rent
              praktiska, att den som ofta påkallar hjälp ska vi som vårdpersonal
              gå ännu oftare till så att trygghet uppstår. Därmed sjunker det
              vi brukar kalla för vårdkonsumtion.
            </seg>
            <seg n="1b22f5c6">
              Det finns flera framgångsrika kommunala försök. Efter det att
              biståndsbeslut lämnats om att man ska få hemtjänst ska omsorgstagaren
              själv i väldigt stor utsträckning få avgöra vad hemtjänstinsatsen
              ska bestå av. Det gäller om det ska städas, om det ska göras något
              annat, om jag ska gå ut med ledsagare eller kanske bara sitta
              ned.
            </seg>
            <seg n="f97a5890">
              Det finns givetvis gränser för vad ett biståndsbeslut kan innebära.
              Men efter att biståndsbeslut är lämnat ska det finnas ett mycket
              stort eget beslutsutrymme. Det ska också gälla på andra områden.
              Det kan gälla vilken bostad jag ska ha, vem som ska kunna ge färdtjänstservice
              till mig, vem som står för hemtjänsten, kommunen eller någon annan,
              eller att jag kan välja min mat, apropå den tidigare debatten.
            </seg>
            <seg n="006f4e8a">
              I det svar som statsrådet lämnade är det för mycket av konstateranden.
              Det har blivit lättare att bo kvar hemma. Det kan vara bra, om
              man får någon service hemma av kompetenta människor. Visst kan
              det vara bra att få välja att bo kvar hemma. Det har kommit flera
              aktörer. Det är ett till konstaterande i svaret.
            </seg>
            <seg n="3523d0a9">
              Jag saknar den bestämda viljeinriktningen från statsrådet och
              glöden i de svarta bokstäverna på det vita papperet. Åt vilket
              håll ska vi gå? Ska vi ge allt för att vi ska få paradigmskiftet
              att den enskilde ska få rådighet över sin situation och kunna
              bestämma mycket mer än i dagsläget, i stället för att bara göra
              ett par konstateranden? Jag hoppas att det kommer i den följande
              diskussionen från vårt statsråd.
            </seg>
          </u>
          <note type="speaker" n="7428e788">
            Anf. 94 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-25" n="8e03ba5b">
            <seg n="b8d8fe4d">
              Herr talman! Mitt fokus är att höja kvaliteten inom äldreomsorgen.
              Det är min bedömning att möjligheten att välja är en viktig del
              av den upplevda kvaliteten hos individen. Jag tror också att möjligheten
              att vara delaktig och kunna påverka och styra själva innehållet
              i omsorgen är en väsentlig del av den upplevda kvaliteten för
              vårdtagaren. Det ingår självklart i det jag arbetar med.
            </seg>
            <seg n="fb69b85a">
              Ulrik Lindgren ger några goda exempel som jag delar om det mervärde
              det ger när man själv kan vara med och påverka hur de beviljade
              timmarna ska användas och på vilket sätt man vill använda dem
              vid just ett visst tillfälle. Det är oerhört viktigt att man har
              den typen av inflytande som individ.
            </seg>
            <seg n="3c596e2c">
              Det är också viktigt att man säkerställer det inflytandet på
              olika sätt. Jag vet flera kommuner som gör det genom samarbetskontrakt
              mellan individen och kommunens biståndsbedömare där man kommer
              överens om vad det är som ska gälla. Man kan omförhandla det eller
              utvärdera det vid vissa tillfällen så att det verkligen blir så
              som man har sagt att man ville att det skulle bli.
            </seg>
            <seg n="c3e83a54">
              Vårdtagaren uttrycker önskningar vid ett visst tillfälle när
              man gör biståndsbedömningen. Men sedan är det inte säkert att
              det blir på det sättet. Det tycks bara försvinna ut i intet. Det
              man en gång har uttryckt utvärderas aldrig ordentligt så att det
              också verkställs. Det är en viktig del av kvalitetsutvecklingen
              inom äldreomsorgen.
            </seg>
            <seg n="e9f8a3ae">
              Det finns också andra delar i att kunna använda och ha större
              inflytande över tiden. I till exempel Nacka kommun och i några
              andra kommuner har man arbetat med att kunna använda tiden flexiblare.
              Någon vecka behöver man inte alla sina timmar mot att man en annan
              vecka när man har ett större behov kan få många fler timmar. Det
              är inte lika schablonmässigt likadant varje vecka.
            </seg>
            <seg n="3748c89c">
              Det borde också finnas en möjlighet att styra mer flexibelt över
              de beslutade biståndsinsatserna. Det är ett angeläget område.
              Det är också väldigt mycket på gång inom området. Det känns bra.
              Det har varit en snabb utveckling. Det gäller inte minst användandet
              av olika entreprenörer. Det har också vitaliserat äldreomsorgen
              i de allra flesta fall. Det är min bedömning.
            </seg>
            <seg n="609b048a">
              Kundval är någonting som inte finns i så många kommuner. Men
              de kommuner där det finns är väldigt stora kommuner. I Socialstyrelsens
              kartläggning kom man fram till att 40 % av de äldre har använt
              möjligheten att välja en annan utförare än kommunen. Det är en
              stor andel av individerna. Även om det finns mer att göra inom
              området ser jag ganska positivt på den utveckling som är på gång
              inom området.
            </seg>
          </u>
          <note type="speaker" n="d39256a0">
            Anf. 95 ULRIK LINDGREN (kd):
          </note>
          <u who="Q5956278" xml:id="i-d2c8a4e27e501c05-1" n="07732dc9">
            <seg n="32a09877">
              Herr talman! Jag vill tacka statsrådet för bejakandet av att
              vi ska jobba stenhårt i riktningen mot mer av bemyndigande av
              den enskilde så att den ska kunna bestämma mer, och också för
              att statsrådet bejakar fler aktörer, även om det råkar var någon
              annan än kommunen.
            </seg>
            <seg n="196c140e">
              Det finns förvisso en rad goda exempel att nämna i detta sammanhang.
              Vi ska naturligtvis vara optimister. Men vi ska också betrakta
              verkligheten som den är. Vi vet att det minsann inte går åt rätt
              håll i Sverige totalt sett med att kunna bestämma själv.
            </seg>
            <seg n="f3ee4a6c">
              Utvecklingen av den enskildes utrymme för eget beslut går inte
              åt rätt håll. Det krymper snarare. Jag har tidigare med statsrådet
              debatterat den snabba neddragningen av särskilda boenden i Sverige.
              Statsrådet har i de tidigare debatterna inte riktigt blivit tillräckligt
              orolig.
            </seg>
            <seg n="31c00ac5">
              Socialstyrelsen har berättat om detta. Det ser inte bra ut vad
              gäller takten. Hur ska man kunna kompensera för det stora och
              snabba bortfallet av äldreboenden? Det val som återstår är: Jo,
              tack, du får välja bara du väljer att bo hemma, och du får gärna
              välja hemtjänst bara du tar vår hemtjänst sådan är faktiskt situationen
              fortfarande i många kommuner. Ja, du får välja mat bara du väljer
              vår leverantör och enda rätt för dagen.
            </seg>
            <seg n="c5558437">
              Det mest obehagliga när man krymper utrymmet för den enskilde
              är att vi också, som det ser ut, får färre demensboenden i ett
              antal kommuner. Mycket kan kompenseras genom andra insatser. Men
              krymper man på antalet demensboenden då krymper också utrymmet
              för det egna beslutet.
            </seg>
            <seg n="7742bc36">
              Vid frågestunden den 11 november frågade jag statsrådet om hon
              delade oron över vad det betyder att det här utrymmet för den
              enskilde krymper. Statsrådet var då orolig över kvaliteten, inte
              nödvändigtvis över att vi får allt färre äldreboenden.
            </seg>
            <seg n="5ea277f8">
              Jag vill upprepa vad jag frågade om och hoppas på att få lite
              svar i dagens debatt: Hur betraktar egentligen vår äldreminister
              den här utvecklingen? Är detta bara så att säga en kvalitetsfråga?
              Och finns det inte anledning att känna oro över att vi får allt
              färre äldreboenden, i synnerhet allt färre demensboenden?
            </seg>
            <seg n="cab3594b">
              Precis som i den tidigare debatten med statsrådet skulle jag
              också nu vilja höra henne uttala: Nej, åtminstone ska vi inte
              få färre demensboenden i Sverige.
            </seg>
            <seg n="035a646a">
              Jag tycker att varken det skriftliga svaret eller, åtminstone
              hittills, det muntliga svaret är riktigt nöjaktigt, utan jag väntar
              på konkretare besked. Framför allt undrar jag, som sagt, hur det
              blir med demensboendena.
            </seg>
          </u>
          <note type="speaker" n="0387de6c">
            Anf. 96 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-26" n="8e03ba5b">
            <seg n="753ea9fe">
              Herr talman! Antalet särskilda boenden har minskat under de senaste
              åren, och det är helt klart en problematisk situation. Men det
              är inte alldeles enkelt att dra en nationell slutsats av detta
              därför att orsakerna ser lite olika ut. Det är svårt att uttala
              sig, för det är inte alltid fel att minska de särskilda boendena.
              I vissa kommuner kan det vara en alldeles utmärkt åtgärd.
            </seg>
            <seg n="21f79067">
              Ett av skälen till att boendena har minskat är att man snabbt
              har avvecklat så kallade flerboenden att de äldre bor tillsammans
              och inte har eget rum. Jag tror att en utveckling som vi alla
              välkomnar är att alltfler, och snart alla, nu har eget rum i de
              särskilda boendena. Men detta har också lett till färre platser.
            </seg>
            <seg n="bb52f9b7">
              En annan sak när man ska bedöma behovet av särskilt boende är
              naturligtvis vilken kvalitet hemtjänsten håller. Hur bra är den
              vård och omsorg som kan erbjudas när man bor kvar hemma något
              som ju direkt korrelerar med behovet av särskilt boende?
            </seg>
            <seg n="99c9fffb">
              Men även med detta sagt är det klart att det är bekymmersamt
              att platserna minskar. Ett alldeles speciellt bekymmer är att
              det finns människor som blir beviljade plats i särskilt boende,
              men fattade beslut verkställs inte.
            </seg>
            <seg n="c8951cd0">
              Så sent som i tisdags tog jag emot en utredning om detta där
              det också finns förslag till åtgärder just avseende det här speciella
              problemet. Naturligtvis är det en ganska extrem form av brist
              på valmöjligheter när man faktiskt är beviljad, och det har beslutats
              om, plats i särskilt boende och beslutet sedan inte blir verkställt.
              Det måste vi naturligtvis göra någonting åt.
            </seg>
            <seg n="d9b26518">
              Ulrik Lindgren, det är faktiskt så att demensboendena har ökat
              under de senaste åren. Vi har fått fler och fler demensboenden,
              men de är fortfarande alldeles för få i förhållande till behovet.
              Det finns 50 00060 000 människor som har demenssjukdomar och som
              i dag bor och vårdas i sina hem. Givetvis behöver inte alla särskilt
              demensboende, men det är min bedömning att vi behöver fler demensboenden.
              Utvecklingen har i alla fall varit positiv under de senaste åren,
              och jag räknar med att utvecklingen fortsätter åt det hållet.
            </seg>
          </u>
          <note type="speaker" n="98960b4f">
            Anf. 97 ULRIK LINDGREN (kd):
          </note>
          <u who="Q5956278" xml:id="i-d2c8a4e27e501c05-2" n="07732dc9">
            <seg n="41a480ac">
              Herr talman! Tack för det beskedet. Som det låter känner ministern
              nu ändå en större oro över att det blir färre särskilda boenden.
            </seg>
            <seg n="59d67a59">
              Den utredning som det hänvisades till, Utredningen om verkställighet
              av vissa gynnande kommunala beslut, anger just att antalet personer
              som fått avslag på sin ansökan trots att de har behov av en insats
              har ökat med 27 % på två år.
            </seg>
            <seg n="3fc13285">
              Det är klart att det kan gå lyckligt och att det kan vara bra
              och till och med rätt i vissa avseenden att särskilda boenden
              försvinner. Men det är trenden som är det verkligt oroande. Trots
              att en person beviljats en insats och att man insett att den personen
              har behov av insatsen får man inte detta verkställt.
            </seg>
            <seg n="cc3aba42">
              Även om trenden totalt sett i landet är att det blivit fler demensboenden
              finns det kommuner som faktiskt har stängt boenden eller minskat
              antalet boenden. Länsstyrelser har i sina granskningar påpekat
              att detta inte är acceptabelt och att den utvecklingen borde stoppas.
            </seg>
            <seg n="a17302fc">
              Jag tycker mig fortfarande sakna ett klart och tydligt besked
              från statsrådet att så får det inte vara att demensboenden i Sverige
              inte får stängas för det har betydelse vad statsrådet uttalar.
            </seg>
            <seg n="51c6485e">
              Enligt oss kristdemokrater gäller det att jobba mycket hårt på
              att ge den enskilde fullt bemyndigande att fatta beslut så långt
              det bara är möjligt när det gäller innehållet i hemtjänsten. Det
              gäller då vem som ska utföra jobbet och att kunna avgöra var i
              landet man ska bo och om man ska bo kvar hemma. Eller kanske känner
              man att det är dags att komma till ett sjukhus eller någon annanstans,
              att man kanske inte vill bo kvar hemma ända till slutet. Det utrymmet
              ska man ha.
            </seg>
            <seg n="957e4776">
              Jag är alltså tacksam för ytterligare besked när det gäller demensboendena.
            </seg>
          </u>
          <note type="speaker" n="546eda89">
            Anf. 98 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-27" n="8e03ba5b">
            <seg n="fc40b0a1">
              Herr talman! I fråga om boendet gäller det dels behovet av särskilt
              boende, dels att en annan anpassning av bostadsbeståndet behöver
              göras. Därför är det viktigt att vi också tittar på planeringen
              framåt. Det gäller då hur nya bostadsområden planeras liksom förändringar
              i befintligt bostadsbestånd.
            </seg>
            <seg n="7ffe6565">
              Andelen människor över 80 år kommer under de närmaste åren att
              vara någorlunda konstant. Men om ungefär 15 år kommer vi att få
              en kraftig ökning. Fram till dess är det oerhört viktigt att vi
              har åtgärdat också det reguljära boendet och annan boendemiljö
              så att det hela bättre passar en ökande andel äldre befolkning.
              Vi behöver alltså bredda diskussionen till att också gälla detta.
            </seg>
            <seg n="34fb03a8">
              Herr talman! Jag kan inte säga att det alltid är fel att stänga
              ett särskilt boende eller att ta bort platser i ett särskilt boende.
              Det måste avgöras i respektive kommun beroende på hur det ser
              ut hur befolkningsutvecklingen ser ut. Jag tycker också att det
              är riktigt med omvandlingen. Alla ska ha rätt till eget rum i
              särskilt boende, så det går inte att ha ett generellt förbud mot
              att stänga eller göra förändringar och tro att det kan anpassas
              överallt lokalt. Däremot kommer vi på nationell nivå nog snarast
              att behöva fler, inte färre, platser i särskilt boende sett just
              till det nationella boendet. Detta gäller åtminstone demensboenden.
              Självklart, herr talman, har också den som är äldre rätt att välja
              var i landet hon eller han vill bo.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="db7005ce">
            12 § Svar på interpellation 2004/05:178 om åtgärder för anhörigvårdare
          </note>
          <note type="speaker" n="bfab521f">
            Anf. 99 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-28" n="8e03ba5b">
            <seg n="fbbe6cc7">
              Herr talman! Rosita Runegrund har frågat mig om jag avser att
              vidta några åtgärder dels med anledning av den anhörigprövning
              som förekommer vid biståndsbedömning, dels så att riktlinjer tas
              fram för hur anhörigstöd bör utformas, dels så att tjänstledighet
              för vård av anhörig blir möjlig.
            </seg>
            <seg n="f115686d">
              Det är väl känt att anhöriga och närstående till personer med
              behov av vård och omsorg utför betydande insatser. Anhörigvårdare
              kan många gånger uppleva att rollen som vårdare är en belastning.
              Det är därför av största vikt att det finns fungerande stödformer.
              Anhörigstöd är ett kommunalt åtagande men regeringen har, genom
              de medel som avsatts för utvecklingsarbete, ansett att det är
              angeläget att anhörigas situation uppmärksammas och att deras
              insatser värdesätts.
            </seg>
            <seg n="1be141b5">
              Enligt svensk lagstiftning finns det inte någon skyldighet för
              makar eller registrerade partner att vårda den part som är i behov
              av vård. Det finns inte heller någon skyldighet för barn att ta
              hand om sina föräldrar. Hjälp från anhöriga måste alltid betraktas
              som ett frivilligt åtagande. Om den anhörige inte förmår eller
              av annan orsak inte tillgodoser sin närståendes hela omvårdnadsbehov
              är kommunen alltid skyldig att bistå med hemtjänstinsatser.
            </seg>
            <seg n="b21c9a5b">
              Den stora gruppen anhörigvårdare är ofta själv äldre och det
              är oftast makan som vårdar sin make eller sammanboende. Därefter
              är det dotter eller svärdotter som är de vanligaste anhörigvårdarna.
              Att utvidga tjänstledigheten för närståendevård till personer
              i yrkesverksam ålder skulle innebära att man endast når ett mindre
              antal anhörigvårdare. De ekonomiska beräkningar som Socialdepartementet
              redovisar i budgetpropositionen för 2005 ( PM Stöd till anhöriga
              som hjälper och vårdar närstående alternativa lagändringar samt
              analys av de ekonomiska konsekvenserna Dnr S2004/6120/ST), av
              en eventuell ändring i socialtjänstlagen så att kommunernas stöd
              till anhörigvårdare skulle bli tvingande visar på stora ekonomiska
              åtaganden. I budgetpropositionen för 2005 gör regeringen bedömningen
              att det saknas ekonomiskt utrymme för ett statligt ekonomiskt
              åtagande utan att man samtidigt gör avsevärda omfördelningar inom
              andra delar av det sociala välfärdssystemet.
            </seg>
            <seg n="34088d8f">
              I och med de stimulansbidrag som utgick till kommunerna under
              åren 19992001, Anhörig 300, startade ett omfattande och delvis
              nytt utvecklingsarbete tillsammans med anhöriga och frivilligorganisationer.
              Detta arbete har därefter fortgått i många kommuner. Genom den
              nationella handlingsplanen för utveckling av hälso- och sjukvården
              20022004 slöts ett utvecklingsavtal mellan regeringen, Landstingsförbundet
              och Svenska Kommunförbundet om att stödet till anhöriga ska utgå
              under de kommande åren. Socialstyrelsen har ett fortsatt uppdrag
              att följa upp utvecklingen under dessa år.
            </seg>
            <seg n="f5268d48">
              Under detta år pågår också diskussioner mellan Socialdepartementet,
              Svenska Kommunförbundet och Landstingsförbundet bland annat om
              hur stödet till anhöriga ska fortsätta att vidareutvecklas.
            </seg>
            <seg n="8d00048c">
              Min bedömning är att arbetet med att utveckla stödformer i kommunerna
              behöver fortsätta eftersom tre år är en mycket kort tid för utvecklingsarbete.
              I budgeten för 2005 avsätter vi därför 25 miljoner kronor per
              år under åren 2005 till 2007 för att utvecklingsarbetet ska fortsätta.
            </seg>
          </u>
          <note type="speaker" n="a8d43d0f">
            Anf. 100 ROSITA RUNEGRUND (kd):
          </note>
          <u who="Q4975896" xml:id="i-18c4bee666461c3e-0" n="75978b8f">
            <seg n="ed9b18f2">
              Herr talman! Tack för svaret, statsrådet! Jag har suttit och
              lyssnat på alla debatterna, och jag beundrar statsrådet för hennes
              engagemang. Själv har jag lärt mig mycket, och jag hoppas att
              detta visar på Kristdemokraternas stora intresse i frågorna. Det
              är där vi har basen i vårt engagemang.
            </seg>
            <seg n="81c82cd9">
              Vi vet att det görs vårdinsatser i det tysta som skulle få hela
              Vård-Sverige att kollapsa om de inte utfördes år ut och år in,
              dygnet runt och oftast utan att någon avlastning ges. I förlängningen
              skulle detta riskera att utvecklingen leder till ett ifrågasättande
              av den solidariska finansieringen av vård och omsorg. Vi menar
              att det avgörande rimligen är hur samhällets stöd till anhörigvårdarna
              utformas. Den självklara utgångspunkten borde vara att se och
              erkänna familjens och de närståendes roll och funktion i vården
              av äldre, sjuka eller funktionshindrade.
            </seg>
            <seg n="5e248ecd">
              När någon drabbas av sjukdom eller funktionsnedsättning får det
              konsekvenser för alla som står den sjuke nära. Känslor av oro,
              nedstämdhet och vanmakt drabbar oftast den anhöriga, speciellt
              det första året. Viljan att hjälpa och göra något för att underlätta
              för den sjuke är stark.
            </seg>
            <seg n="12b7ea49">
              De anhöriga utgör en mycket betydelsefull resurs för att den
              sjuke ska återfå bästa möjliga hälsa och livskvalitet. Det är
              de anhöriga som oftast har kunskapen om hur vården sköts med värdighet.
              Ylva Johansson tog tidigare upp att det inte bara behövs händer
              i vården utan även hjärta, empati och humor. Allt detta finns
              oftast hos dem som är anhörigvårdare. De har påhittighet när det
              gäller hur man ska lösa situationer som uppstår. Ingenting är
              självklart!
            </seg>
            <seg n="0ebc6736">
              Herr talman! Det är ingen nyhet att familjen och anhöriga i alla
              tider har fungerat som främsta vård- och omsorgsgivare till äldre,
              sjuka och funktionshindrade. Men det är långt ifrån någonting
              som är erkänt. Den vård och omsorg som närstående svarar för har
              inte uppmärksammats, kanske beroende på att den svenska välfärdsmodellen
              bygger på att det är samhället som har förstahandsansvar för att
              tillgodose den enskildes behov av vård och omsorg. Men vi vet
              att Anhörig 300 blev en vändpunkt. Insikten har ökat om omfattningen,
              funktionen och betydelsen de anhörigas insatser.
            </seg>
            <seg n="52d5abc8">
              Denna insikt måste nu omsättas i vård- och omsorgsarbetet till
              ett annat bemötande och till stöd både till gagn för den sjuke
              och för den anhörige.
            </seg>
            <seg n="b8624fd0">
              I ett mer långsiktigt perspektiv måste arbetet med att synliggöra
              familjens och anhörigas situation kontinuerligt förstärkas och
              arbetas in som en självklar del av vården och omsorgen över huvud
              taget.
            </seg>
            <seg n="a88643f6">
              Jag har fört ett antal interpellationsdebatter med Ylva Johanssons
              företrädare här när det gäller anhörigvården. Det gällde bland
              annat ett nationellt resurscenter. Därför vill jag ställa en fråga
              till Ylva Johansson. Är hon beredd på att inrätta ett nationellt
              resurscenter?
            </seg>
            <seg n="2e95bc79">
              Jag återkommer i nästa inlägg om hur ett sådant resurscenter
              skulle kunna arbeta.
            </seg>
          </u>
          <note type="speaker" n="162a1eaf">
            Anf. 101 Andre vice talman KERSTIN HEINEMANN (fp):
          </note>
          <u who="unknown" xml:id="i-2e5540aef49ca7bd-0" n="8e03ba5b">
            <seg n="3a907f96">
              Herr talman! I torsdags i förra veckan fattade riksdagen ett
              enhälligt beslut om ett tillkännagivande till regeringen när det
              gäller just anhörigsidan. Det är ett tillkännagivande som socialutskottet
              gör för tredje gången. Det handlar om att vi skulle få tillbaka
              förslag där man kan se och få en rapport om hur man ska kunna
              stödja anhöriga både när det gäller den ekonomiska biten och andra
              lagregleringar. Det är inte det nuvarande statsrådets fel att
              det inte har hänt tidigare, men jag hoppas att statsrådet hörsammar
              det som socialutskottet och riksdagen nu för tredje gången har
              framfört. Vi är lite otåliga nu i socialutskottet; vi vill verkligen
              få tillbaka det här och se att det händer någonting.
            </seg>
            <seg n="15350be2">
              Jag vet att det har hänt mycket under de senare åren just på
              anhörigsidan. Jag är glad för att regeringen nu tar initiativ
              till överläggningar med Kommunförbundet och Landstingsförbundet
              för att se vad man kan göra. Det är någonting som vi från Folkpartiet
              har efterlyst i förfärligt många år nu.
            </seg>
            <seg n="d35d1a14">
              Jag vill ställa ett par frågor till statsrådet eller göra ett
              par medskick, kanske. Vi får se vad det blir av det. Det här med
              att vara anhörigvårdare kan vara på lite olika sätt. Det är inte
              bara äldre människor som vårdas, utan det finns också ett antal
              yngre som vårdas av sina anhöriga. Den anhöriga har kanske också
              ett förvärvsarbete. Det kan vara viktigt att få behålla förvärvsarbetet
              för att ha den sociala kontakten. För många, inte minst för kvinnor,
              kan det också vara helt nödvändigt att arbeta fram till pensionen
              för att se till att ha pengar kvar så att man kan överleva. Därför
              tycker jag att man borde se över den biten. Det kan vara svårt
              i dag att bara få göra detta på deltid.
            </seg>
            <seg n="d72d1caa">
              När det gäller att få ersättning från försäkringskassan är det
              60 dagar som gäller i dag förutom i vissa fall då det är 120 dagar.
              Jag tycker att man borde kunna se över möjligheterna att öka detta
              för vissa personer till 120 dagar.
            </seg>
            <seg n="9a716852">
              Man bör också titta på begreppet anhörig. Om man är alltför strikt
              där så kan det kanske bli lite fel. Jag tycker att närstående
              är ett bättre ord. Det finns människor i ens omgivning som man
              inte är släkt med men som kanske är dem som står en närmast och
              som man vill bli vårdad av.
            </seg>
            <seg n="6b91c34a">
              När det gäller stödet till dem som vårdar anhöriga är hjälpen
              man får från kommunen med avlastning och så vidare tyvärr begränsad.
              Jag hoppas att vi kan komma lite längre med vad man kan få för
              typ av avlastning. Det kan vara ett par timmar för att göra någonting,
              men det kan också handla om att man behöver rekreationstid. Det
              kan gälla den som vårdar, och kanske också tillsammans med den
              som man vårdar. Då kan man resa bort och få den hjälp och det
              stöd som man vill ha. Man borde lite mer än i dag utgå från både
              den vårdade och den som vårdar och deras önskemål om avlastning
              så att det inte bara handlar om själva omvårdnaden. Man måste
              se till en helhet, och tala med båda parter och fråga: Vad är
              det för någonting som ni behöver för att ni ska kunna orka fortsätta
              det här arbetet?
            </seg>
          </u>
          <note type="speaker" n="8f3aeb1e">
            Anf. 102 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-29" n="8e03ba5b">
            <seg n="60b269c0">
              Herr talman! Tack, Rosita Runegrund, för de uppskattande orden.
              Det värmer efter en sådan här lång interpellationsrunda som jag
              har haft.
            </seg>
            <seg n="9ce6d25d">
              Vi är överens om att det är ett otroligt viktigt arbete som anhörigvårdarna
              utför. Eller man kanske borde säga närståendevårdare. Det kanske
              är ett bättre ord som Kerstin Heinemann föreslår. Man räknar med
              att det i dag är ungefär 570 000 personer som har behov av hjälp
              av någon närstående person. Av dem är över 400 000 över 65 år.
              Det är en väldigt stor grupp som på ett eller annat sätt är beroende
              av att närstående vårdar. Av dessa är det ungefär 200 000 personer
              som har en svår eller måttligt svår ohälsa och som behöver daglig
              hjälp med mera grundläggande saker av sina anhöriga för att fungera.
              Det är en väldigt stor grupp vi talar om.
            </seg>
            <seg n="86320ac5">
              Det har gjorts studier som visar att anhöriga gärna vill hjälpa
              och vårda en närstående. Det är ju så vi har det med våra nära
              relationer. Det är framför allt kvinnor, makor, döttrar och svärdöttrar,
              som gör de här insatserna. Det är klart att det är en viktig uppgift
              för samhället att stödja det här arbetet, och det görs en hel
              del ute i kommunerna.
            </seg>
            <seg n="4abb4cb1">
              Som Rosita Runegrund sade blev Anhörig 300 en vändpunkt. Det
              åstadkoms väldigt stora förändringar. Innan Anhörig 300 startade
              var de 5 % av kommunerna som hade en särskild tjänst som anhörigstödjare
              i kommunen. Direkt efter Anhörig 300 var det 79 % av kommunerna
              som hade det. Men även nu efter projektet är det 68 % av kommunerna
              som har någon form av anhörigstödjare. Vi har sett en liknande
              utveckling när det gäller en träffpunkt för anhöriga. Innan Anhörig
              300 startade fanns det i 7 % av kommunerna. I dag finns det i
              56 % av kommunerna. Det har hänt väldigt mycket med hjälp av detta,
              och det bådar ju gott. Det betyder att vi kan göra ytterligare
              insatser.
            </seg>
            <seg n="0e82a41f">
              Om man skulle gå in för en stor avlastning för alla personer
              som gör det här viktiga arbete blir det också en väldigt dyr reform.
              Det redogjorde regeringen för i budgetpropositionen. Man har gjort
              beräkningar som visar att det skulle kosta uppemot 9 miljarder
              kronor med den typen av avlastning. Men vi ska inte förskräckas
              av detta. Det finns också andra insatser man kan göra.
            </seg>
            <seg n="df4e8d11">
              Jag är självfallet inte stolt över att riksdagen har känt sig
              nödgad att en tredje gång komma med ett tillkännagivande till
              regeringen. Det är bara för mig att ta till mig det och återkomma
              så snart som möjligt med andra förslag på hur vi kan utveckla
              anhörigstödet.
            </seg>
          </u>
          <note type="speaker" n="282846f6">
            Anf. 103 ROSITA RUNEGRUND (kd):
          </note>
          <u who="Q4975896" xml:id="i-18c4bee666461c3e-1" n="75978b8f">
            <seg n="f9cc284a">
              Herr talman! Jag fick inget svar på hur Ylva Johansson ser på
              detta med ett nationellt resurscenter. Jag ser det som oerhört
              viktigt. I interpellationsdebatt efter interpellationsdebatt har
              Lars Engqvist sagt att Landstingsförbundet, Kommunförbundet och
              regeringen arbetar tillsammans. Jag vet att det finns förslag
              på hur det skulle kunna se ut. Om man kallar det resurscenter,
              akademi eller vad som helst är av mindre betydelse, men det behövs.
              Det är otroligt viktigt att det som händer ute i kommunerna i
              dag tillvaratas och att de som arbetar ute i kommunerna som anhörigsamordnare
              och konsulenter får det stöd som de behöver.
            </seg>
            <seg n="a926f82d">
              Det finns lite forskning om hur samhällets stöd till anhöriga
              och närstående bäst bör utformas. Det handlar om alltifrån hur
              anhöriga bemöts och blir delaktiga i vård och omsorg, som jag
              nämnde tidigare, till det praktiska och psykologiska stödet till
              anhöriga. Ett sådant underlag skulle ge beslutsunderlag till förtroendevalda
              och andra beslutsfattare inom vård och omsorg. Här har Ylva Johansson
              och jag ett stort ansvar för att även utbilda politikerna. Det
              är trots allt så att kunskapen fortfarande är väldigt liten om
              vad en anhörigvårdare är.
            </seg>
            <seg n="b8ab6b4d">
              Jag kan inte bara se de här stora kostnaderna. Låt oss se det
              som ett förebyggande arbete att vara anhörigvårdare, och det är
              oftast någon som är äldre. Ofta arbetar man och stöttar sin käresta
              eller käre så länge man orkar och sedan brakar man ihop. Då får
              vården ta hand om två personer. Om man kan stödja den som vårdar
              en sjuk sparar det pengar. En plats i ett särskilt boende kostar
              425 000 om året i en kommun i mitt område. En anhörigsamordnare
              kostar 300 000 om året.
            </seg>
            <seg n="b95f679a">
              Jag vill tala om för Ylva Johansson att jag har fått synpunkter
              i dag när kommunerna drar in. Det finns många kommuner som har
              dålig ekonomi. Det är s-kommuner såväl som andra. Där funderar
              man på att dra in detta. De säger att de inte är tvungna att ha
              den här verksamheten. Det har blivit något positivt utifrån Anhörig
              300, och det första som man drar in är just detta. Man har inte
              kunskap om vilka besparingar det ger i längden för kommunerna.
              Detta var ett inlägg om detta med kostnader och resurscenter.
            </seg>
            <seg n="62eccdcb">
              I nästa inlägg hinner jag kanske helt kort tala om vilka möjligheter
              det ger. Det finns ett nätverk i Västra Götaland, och det finns
              ett nationellt nätverk av konsulenter. Det finns alla möjligheter
              för oss politiker att på marknivå ta reda hur det ser ut ute i
              kommunerna. Det är lite av det som jag vill förmedla till Ylva
              Johansson.
            </seg>
          </u>
          <note type="speaker" n="9c2106cc">
            Anf. 104 Andre vice talman KERSTIN HEINEMANN (fp):
          </note>
          <u who="unknown" xml:id="i-2e5540aef49ca7bd-1" n="8e03ba5b">
            <seg n="d6e4289a">
              Herr talman! Jag snuddade också lite grann vid Anhörig 300. Man
              hade en uppföljning, en konferens, om detta med olika seminarier.
              Jag var med där och gick runt. Egentligen var det fantastiskt
              att se vad som hade hänt ute i kommunerna. Nu är jag lite rädd
              för att det inte fortsätter. Alla de fantastiska aktiviteter som
              ägde rum både bland personal och bland anhöriga borde ju kunna
              vara en jättebra uppslagsbok på vad man kan göra. Man borde samla
              alla de här fantastiska grejerna som kom fram och se till att
              de fortsätter.
            </seg>
            <seg n="4a517a60">
              Det här handlar väldigt mycket om ekonomi. Vad har kommunen råd
              med? Problemet är väl också, som så ofta annars, att det är olika
              som betalar för den vård som ges. Det är olika vem som belastas
              med kostnaderna.
            </seg>
            <seg n="5c521c11">
              Hälso- och sjukvårdsutredningen, HSU 2000, gjorde en beräkning
              av vad det kostade när en anhörig vårdar och får stöd och jämförde
              med vad det kostade när någon med exakt samma vårdbehov vårdades
              enbart av någon annan. Det kostade mer än dubbelt så mycket. Kommunerna
              kan spara ganska mycket pengar om de satsar på att ge de anhöriga
              det stöd som de behöver i stället för att satsa på den hjälp eller
              den vårdplats som kommunen måste ställa upp med om inte den anhöriga
              ställer upp och gör detta. Det är väldigt stora pengar som kommunerna
              kan spara med sådana här insatser som gör att de anhöriga orkar.
              De slipper också få anhöriga som senare också blir ett vårdfall
              och behöver hjälp därför att de här slitit ut sig.
            </seg>
          </u>
          <note type="speaker" n="b1a050ee">
            Anf. 105 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-30" n="8e03ba5b">
            <seg n="e114065a">
              Herr talman! Det är min uppfattning att de viktiga insatser som
              anhörigvårdarna gör för det första inte går att värdera i pengar,
              men om man försöker att göra det hamnar man på väldigt höga belopp.
              Självfallet är det samhällsekonomiskt bra att satsa på stöd, avlastning,
              utbildning och utveckling för anhörigvårdarna.
            </seg>
            <seg n="f590eef1">
              Vad gäller lagändringar vet interpellanten lika väl som jag att
              vi har finansieringsproblem som vi måste handskas med i förhållande
              till andra utgifter, och det är inte alldeles enkelt i den storleksordningen.
              Men självklart behöver vi göra fler insatser. Jag är absolut beredd
              att följa upp och se till att den positiva utveckling som vi fick
              efter det som sattes i gång av projektet Anhörig 300 verkligen
              fortsätter. Det är ett av skälen till att vi nu har anslagit utvecklingspengar
              för de kommande tre åren.
            </seg>
            <seg n="19f29d0c">
              Socialstyrelsen rapporterade år 2002 att 90 % av kommunerna fortsatte
              utvecklingsarbetet med stöd till anhöriga. Det var ju väldigt
              positivt, men det gäller att se till att detta arbete inte avstannar.
              Jag kommer att följa detta och eventuellt återkomma med andra
              insatser.
            </seg>
            <seg n="8e29a8a4">
              Jag vill också säga att i den stora satsning som regeringen gör
              på kompetensutveckling av personalen inom äldreomsorgen, den så
              kallade Kompetensstegen, har vi trots att det är en satsning som
              främst riktar sig till den personal som arbetar nära vårdtagarna
              också tagit med anhörigvården och utgått från att det också kan
              handla om kompetensutvecklingsprojekt inriktade på samverkan mellan
              anhörigvården och den ordinarie personalen. Det kan handla om
              avlastning eller gemensam kunskapsuppbyggnad kring vårdtagaren.
            </seg>
            <seg n="1aacde43">
              Vad gäller ett nationellt resurscentrum vill jag också säga att
              jag tror att det är en intressant tanke, och jag är absolut beredd
              att pröva den frågan tillsammans med andra när vi nu ska titta
              på hur vi kan återkomma med förslag som på ett kraftfullt sätt
              kan stärka och utveckla stödet till anhörigvårdarna.
            </seg>
          </u>
          <note type="speaker" n="7f30d9e3">
            Anf. 106 ROSITA RUNEGRUND (kd):
          </note>
          <u who="Q4975896" xml:id="i-18c4bee666461c3e-2" n="75978b8f">
            <seg n="2ab1dfdc">
              Herr talman! Jag tycker att det sista som Ylva Johansson här
              sade bådar gott. Det finns i dag oerhörda resurser på nationell
              nivå, och det finns förslag. Eftersom jag inte har så lång tid
              på mig i det här inlägget kan jag inte göra så som jag lovade
              och redogöra för allt det goda som ett nationellt resurscentrum
              skulle kunna utföra.
            </seg>
            <seg n="ab5d7a93">
              Vad jag tog fasta på i Ylva Johanssons svar var att hon beklagade
              att tre år var en för kort tid. Det var så skönt att läsa det,
              för jag har hela tiden hävdat att tre år är för kort tid. Vissa
              kommuner kom liksom inte med på tåget förrän år 3 i Anhörig 300.
              Jag känner till kommuner som utnyttjade de sista bidragspengarna
              förra året. Det allra bästa hade egentligen varit att man hade
              fått fem år till förfogande från projektets början. Det var synd
              att det blev ett uppehåll.
            </seg>
            <seg n="430800fc">
              Regeringen säger nu att den satsar 25 miljoner på detta. Vi kristdemokrater
              har utöver dessa 25 miljoner från regeringen satsat 50 miljoner,
              alltså 100 miljoner under de här två åren. Vi anser att den här
              injektionen till att utveckla arbetet och även att få in frivilliga
              organisationers hjälp fortsatt behövs.
            </seg>
            <seg n="eb38201b">
              Men jag är faktiskt ganska förnöjd med svaret. Ylva Johansson
              ger mig hopp. Jag var många gånger väldigt irriterad över den
              förre socialministern och tyckte att jag kom in i ett bakvatten
              i den här frågan. Detta är första gången som jag känner att jag
              äntligen ser fram emot de förslag som ska komma hit till riksdagen.
            </seg>
            <seg n="9ccded3f">
              Jag har nu inte berört frågan om anhöriganställningar och sådant,
              men jag kan återkomma till det.
            </seg>
            <seg n="2ce5e7b8">
              Tack så mycket! Jag vill önska en god jul.
            </seg>
          </u>
          <note type="speaker" n="9c02ae40">
            Anf. 107 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-31" n="8e03ba5b">
            <seg n="0cf5cb72">
              Herr talman! Jag tackar Rosita Runegrund. Jag hoppas att jag
              kan leva upp till förväntningarna. Det får väl senare utvärderas
              vad vi kan åstadkomma i den här frågan, men helt klart är att
              vi behöver göra fler insatser för att få en fortsatt positiv utveckling.
              Jag vill också önska interpellanten en god jul.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="6aac5b87">
            13 § Svar på interpellation 2004/05:179 om vårdplatser i kommunala
            äldreboenden
          </note>
          <note type="speaker" n="136facf8">
            Anf. 108 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-32" n="8e03ba5b">
            <seg n="e226533b">
              Herr talman! Sven Brus har frågat vad jag avser att göra för
              att avhjälpa den omedelbara platsbristen i kommunernas äldreboenden.
            </seg>
            <seg n="3d3e32e5">
              Kommunernas omstruktureringar av särskilda boenden för äldre
              sker bland annat för att ersätta flerbäddsrum med bostäder för
              en person eller för att lägenheterna i vissa servicehus inte längre
              lämpar sig i vården av personer med omfattande behov av vård och
              omsorg. Ofta förs servicehusens lägenheter till den öppna bostadsmarknaden
              som seniorbostäder. På många håll drivs förändringarna också av
              behovet att finna lösningar som ger både god kvalitet och acceptabla
              driftskostnader, vilket medfört en viss minskning av små enheter.
            </seg>
            <seg n="3d60a8c1">
              I Socialstyrelsens och länsstyrelsernas rapport Ej verkställda
              beslut och domar enligt LSS och SoL 2003 framkommer att det totala
              antalet ej verkställda beslut och domar samt avslag trots bedömt
              behov enligt SoL minskat med 15 % mellan 2001 och 2003. Möjligheten
              att döma ut sanktionsavgift har enligt länsstyrelserna medfört
              att kommunerna arbetar mer effektivt med att verkställa domar.
            </seg>
            <seg n="62d3fbf3">
              Även om kommunerna försöker planera sin verksamhet väl och erbjuder
              förstärkta insatser genom hemtjänst när plats inom särskilda boenden
              inte kan erbjudas omedelbart så är situationen inte tillfredsställande.
              Det är inte minst från rättssäkerhetssynpunkt otillfredsställande
              att beslut inte verkställs, att avslag ges trots att behov finns
              och att domar inte åtföljs. Utredningen om verkställighet av vissa
              gynnande kommunala beslut har nyligen överlämnat betänkandet Beviljats
              men inte fått, och regeringen kommer att noga överväga behovet
              av vidare åtgärder.
            </seg>
          </u>
          <note type="speaker" n="768c4336">
            Anf. 109 SVEN BRUS (kd):
          </note>
          <u who="Q5588504" xml:id="i-20903c7ccd7ec08b-0" n="be212d99">
            <seg n="3dce0ad5">
              Herr talman! Också jag vill naturligtvis tacka för svaret, som
              är det i varje fall för dagen sista i den långa raden av interpellationssvar
              kring vården av de äldre. Men jag konstaterar ändå, herr talman,
              att jag knappast har fått något svar på min fråga, och jag vill
              därför upprepa den precis som jag ställde den i slutet av interpellationen:
            </seg>
            <seg n="7c0ab94a">
              Vad avser statsrådet att göra för att avhjälpa den omedelbara
              platsbristen i kommunernas äldreboenden?
            </seg>
            <seg n="d7ebcb76">
              I svaret sägs att regeringen noga kommer att överväga behovet
              av vidare åtgärder. Det svaret förefaller mig med förlov sagt
              lite alltför bekant. Jag har nämligen fått exakt samma svar vid
              två tillfällen tidigare av statsrådets företrädare, och det första
              är nu snart fyra år gammalt. Jag ställde då frågan om de närmare
              5 000 äldre i den tröstlösa kön till plats i kommunalt äldreboende.
            </seg>
            <seg n="d0d1e0c1">
              Jag har upprepat den frågan en andra gång och har nu gjort det
              för tredje gången. Svaret är alltså konsekvent detsamma: Regeringen
              överväger behovet av åtgärder.
            </seg>
            <seg n="578098af">
              Nu ska inte statsrådet Ylva Johansson göras personligen ansvarig
              för de tidigare svaren, men några som inte behöver överväga behovet
              är de 5 000 äldre som inte fått sitt behov tillgodosett. De känner
              behovet bara alltför tydligt.
            </seg>
            <seg n="8d05987a">
              Det kanske krävs en viss historisk återblick. Redan för fyra
              år sedan, nämligen år 2000, gjorde alltså Socialstyrelsen och
              länsstyrelserna en kartläggning av tillgången på platser i särskilt
              boende för äldre i landets kommuner. Utgångspunkten var att belysa
              de äldres rättstrygghet, helt enkelt hur det stod till med uppfyllelsen
              av fattade biståndsbeslut. Det visade sig att hälften av landets
              kommuner kom till korta på den här punkten, det vill säga när
              det gällde att leva upp till fattade beslut om bistånd.
            </seg>
            <seg n="50e3027a">
              Vid det undersökningstillfället befann sig ca 2 800 äldre i landet
              i den situationen att de fått ett bifallsbeslut om särskilt boende
              men inte fått någon plats, och ytterligare 2 000 äldre bedömdes
              vara i behov av plats men hade inte fått något beslut. Alla som
              är något så när förtrogna med kriterierna för att få ett biståndsbeslut
              om särskilt boende och jag är alldeles övertygad om att statsrådet
              tillhör de kunniga på den punkten vet att det krävs ett tungt
              vårdbehov innan man fattar ett sådant beslut.
            </seg>
            <seg n="495b7b23">
              Det gällde alltså 5 000 äldre vid det här tillfället med stora
              vårdbehov. Bakom den här runda siffran döljer sig 5 000 utsatta
              förtvivlade människor, och bakom den finns också ett stort antal
              nästan lika förtvivlade och frustrerade anhöriga.
            </seg>
            <seg n="3644ad25">
              Jag har som sagt ställt den här frågan vid två tidigare tillfällen.
              I det första interpellationssvaret sades det att regeringen snarast
              skulle göra en uppföljande undersökning, vilket i sin tur skulle
              ligga till grund för ett mera långsiktigt övervägande. Snarast
              sade statsrådet Lars Engqvist vid det tillfället. Han menade då
              också att situationen var oacceptabel. Det är alltså nästan fyra
              år sedan.
            </seg>
            <seg n="263e3c3e">
              Nästa gång var svaret detsamma regeringen tittar på frågan. Och
              frågan är noga betittad vill jag lova.
            </seg>
            <seg n="72461de4">
              Under 2003 gav regeringen en utredare i uppdrag att analysera
              situationen och komma med förslag till åtgärder, och det är väl
              resultatet av den utredningen som statsrådet nu hänvisar till
              i sitt svar i dag, men det utmynnar ändå i det ständiga svaret
              att regeringen kommer att noga överväga behovet av vidare åtgärder.
              Jag skulle ändå vilja få det här lite preciserat i ett tidsperspektiv.
              Nu när det här utredningsresultatet föreligger, hur ser statsrådet
              på den närmaste framtiden? Vad kommer att hända?
            </seg>
          </u>
          <note type="speaker" n="344041de">
            Anf. 110 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-33" n="8e03ba5b">
            <seg n="050d2a67">
              Herr talman! Det är viktigt att inse att det inte är regeringen
              som bygger särskilda boenden. Det ansvar som regeringen har är
              att se till att det finns lagstiftning och att det finns tillsyn,
              uppföljning, sanktioner och kontroll för att se till att denna
              lagstiftning följs. Regeringen ska också medverka till att det
              finns tillräckligt med resurser ute i kommunerna för att göra
              detta.
            </seg>
            <seg n="e3f331a9">
              Då är det inte heller sant att regeringen har varit overksam.
              Inte minst har vi bidragit till att kommunerna kunnat få väsentligt
              bättre ekonomisk utveckling och ekonomiska möjligheter att ta
              sitt ansvar när det gäller särskilda boenden. Vi har kraftigt
              förstärkt tillsynen. Man säger att det blivit en femdubbling av
              den operativa tillsynen inom äldreomsorgen med hjälp av de nya
              äldreskyddsombud som har funnits drygt ett år. Jag planerar också
              ytterligare översyn när det gäller hela socialtjänstlagens tillsyn
              för att kunna stärka detta.
            </seg>
            <seg n="9f3abd38">
              Det handlar också om uppfyllelse av fattade beslut. Glädjande
              nog har vi sett en minskning av antalet ej verkställda beslut
              och också en minskning av antalet avslag trots att man faktiskt
              har behoven. Dock är det naturligtvis helt oacceptabelt att fortfarande
              många tusen gamla och, som Sven Brus så riktigt säger, utsatta
              människor med mycket stort vårdbehov inte får den vård och det
              boende de har rätt till. Det är naturligtvis helt oacceptabelt,
              och det var också därför denna utredning tillsattes.
            </seg>
            <seg n="bc5000d3">
              Utredningen överlämnade sina förslag till mig i tisdags. Man
              föreslår förbättringar av den formella handläggningen av ärenden.
              Man föreslår att samverkan ska förbättras mellan kommunala förvaltningar,
              att planeringen förbättras och att individuell plan enligt LSS
              får ökad användning. Man konstaterar att avslag på ansökan trots
              bedömt behov inte är förenligt med gällande rätt. Man föreslår
              att revisorernas granskning i kommuner och landsting även ska
              få omfatta ärenden som avser myndighetsutövning mot enskild person
              det är ett ganska omfattande förslag. Man föreslår att rapporteringsskyldighet
              till fullmäktige av ej verkställda gynnande beslut ska införas
              också en ganska kraftig åtgärd. Slutligen föreslår man en mycket
              kraftig åtgärd, nämligen en sanktionsavgift på upp till 1 miljon
              kronor för ej verkställda beslut som ett sista yttersta påtryckningsmedel.
            </seg>
            <seg n="9921f5ad">
              Nu har vi alltså konkreta förslag utarbetade utifrån att vi har
              en situation som vi inte kan acceptera och där det är regeringens
              ansvar att komma fram med ytterligare förslag för att skärpa detta.
              Jag kommer nu att remissbehandla den här utredningen så snart
              som möjligt. Efter det kommer vi att ta ställning till de konkreta
              förslagen.
            </seg>
          </u>
          <note type="speaker" n="cccd9c81">
            Anf. 111 SVEN BRUS (kd):
          </note>
          <u who="Q5588504" xml:id="i-20903c7ccd7ec08b-1" n="be212d99">
            <seg n="cd24473d">
              Herr talman! Det är alldeles riktigt att antalet ouppfyllda beslut
              har minskat något. Det minskade något under åren 2001 och 2002
              för att åter öka lite grann 2003, men man kan nog se en total
              minskning om man tittar en fyra fem år tillbaka. Om det är så,
              vilket jag hoppas, är det ändå några hundra äldre och deras anhöriga
              som kan andas ut och som är att gratulera.
            </seg>
            <seg n="d7a30f7e">
              Trots allt är det dock marginella svängningar under de här åren.
              Grundproblemet kvarstår. Rättstryggheten för tusentals äldre i
              vårt land åsidosätts på ett allvarligt sätt. Tusentals äldre får
              inte sina mest trängande vårdbehov tillgodosedda. Så är situationen
              fortfarande. Inget har i grunden egentligen förändrats.
            </seg>
            <seg n="f2032f31">
              Herr talman! Vården och omsorgen om våra äldre är vår kanske
              största politiska utmaning. Både statsrådet och jag känner väl
              till de demografiska förändringar som för oss in i ett nytt samhälle
              som kräver tydliga prioriteringar.
            </seg>
            <seg n="6efc9138">
              Nu är inte problemet främst att de äldre blir så många fler,
              som det ibland kan verka i debatten. Det förhållandet är i själva
              verket ett kvitto på den relativa välfärd vi har skapat. Bättre
              folkhälsa och kraftigt ökad medellivslängd ska vi se som ett kvitto
              på välfärden. Problemet är inte för många äldre utan för få unga,
              inte minst för få människor som går till jobbet varje dag och
              därmed bidrar till den gemensamma välfärden.
            </seg>
            <seg n="d24b912f">
              Att drygt en miljon stannade hemma i morse av skilda anledningar
              är möjligen en annan debatt än dagens men ändå inte. Det är just
              det förhållandet som i grunden är orsaken till att vi diskuterar
              dagens fråga. När det inte tillskapas tillräckliga resurser genom
              människors arbete räcker inte resurserna till för att tillgodose
              de äldres rättstrygghet och vårdbehov.
            </seg>
            <seg n="88c026ce">
              Det handlar naturligtvis i hög grad om ekonomi. Jag tror inte
              att kommunerna struntar i att uppfylla människors behov av illvilja
              eller ens av slarv. Det fattas helt enkelt vårdplatser. Antalet
              vårdplatser har halverats på drygt ett årtionde. En del av minskningen
              har varit medicinskt motiverad, men främst har de äldre drabbats.
              Kommunerna har inte heller förmått att ersätta det minskade platsantalet
              i landstingsvården med särskilda boenden i kommunerna.
            </seg>
            <seg n="815f062e">
              Statsrådet säger här att regeringen minsann inte varit overksam
              under de här åren, men trots det myckna talet om mer pengar till
              kommunsektorn har ju ingenting förbättrats för de äldre i den
              här frågan. Här handlar det naturligtvis också om tydliga signaler
              från regeringen till kommunerna i prioriteringsfrågorna.
            </seg>
            <seg n="d86aa202">
              Det är inte så konstigt att sju av tio svenskar säger till Sifo
              att man är rädd för att bli gammal. På Aftonbladets nätfråga för
              någon vecka sedan, som kanske inte riktigt är lika vetenskapligt
              sammansatt som Sifoundersökningen, svarade faktiskt 94 % att man
              inte litade på samhällets förmåga att tillgodose ens behov en
              berättigad oro, skulle man kunna säga. Men visst är det väl skrämmande
              att så många människor i Sverige känner på det sättet, i det land
              där vi kanske trots allt har byggt ut den offentliga vården och
              omsorgen mest av alla.
            </seg>
            <seg n="7f736bf7">
              Nu säger statsrådet att det utredningsförslag hon fått i veckan
              kommer att föranleda åtgärder från regeringens sida. Min fråga
              är då om statsrådet här och nu skulle våga sig på någon tidsangivelse,
              någon strategi framåt, någon tidsplan. Det är trots allt nu fyra
              fem år vi har diskuterat den här frågan. Någonstans borde vi kanske
              komma till punkt.
            </seg>
          </u>
          <note type="speaker" n="7f8af13b">
            Anf. 112 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-34" n="8e03ba5b">
            <seg n="94518173">
              Herr talman! Sven Brus och jag är överens om att vi har ett allvarligt
              problem och att det är en oacceptabel situation att människor
              som har stora vårdbehov och som har rätt att få ett särskilt boende
              inte får det.
            </seg>
            <seg n="66f3c916">
              Det är inte sant vi varit overksamma i fem år, fyra år eller
              vad som sades här. Många saker har gjorts. När det gäller just
              frågan om de icke verkställda besluten är vi nu framme vid att
              vi har skarpa och konkreta förslag som ska remissbehandlas, och
              sedan tar regeringen ställning.
            </seg>
            <seg n="96c0faf7">
              Jag har varit med så pass länge att jag vet att det alltid händer
              saker under remissomgångar. Det kommer in nya synpunkter. Ibland
              kan det vara mycket omfattande protester, andra gånger är det
              väldigt goda tilläggsförslag och många gånger är det båda delarna.
              Jag tänker alltså inte spekulera i hur lång tid vare sig denna
              behandling eller den efterföljande beredningen kommer att ta,
              men vi kommer självklart att ta itu med detta så snart som möjligt.
            </seg>
            <seg n="c134fa74">
              Kommunerna har faktiskt fått en mycket bättre ekonomisk situation
              och har också helt andra möjligheter att satsa på utvecklingen
              av de särskilda boendena. Min bedömning är inte att det inte finns
              ekonomiska förutsättningar ute i kommunerna. Ett av skälen till
              att platser har försvunnit i särskilt boende är att flerbäddsrummen
              har avvecklats och ersatts av egna lägenheter. Det är en väldigt
              positiv utveckling och en standardökning. Per vårdtagare blir
              det naturligtvis dyrare för kommunen, men det är en helt riktig
              utveckling som, och det tror jag att vi är överens om, både Sven
              Brus och jag välkomnar. Sedan behöver det kanske på sina håll
              också byggas nya boenden.
            </seg>
            <seg n="212b033f">
              Att vi har fler äldre är ju, som vi sagt flera gånger i dag detta
              är min nionde interpellationsdebatt i dag om äldrefrågor en fantastiskt
              stor framgång för samhället, för välfärdspolitiken och naturligtvis
              för individen, som kan leva frisk väldigt mycket längre. Det goda
              med att bli äldre är ju också att det är just friska år vi lägger
              till livet. Det är en fantastisk framgång och inte ett bekymmer.
              Det är en rikedom för samhället.
            </seg>
            <seg n="8d01bbc9">
              Men den utveckling vi ser framöver är att gruppen med personer
              över 80 år inte kommer att öka särskilt mycket de närmaste 1015
              åren. Och det är från den gruppen vi hämtar de flesta som är i
              behov av särskilt boende. Det betyder att det finns en ganska
              god möjlighet för kommunerna att planera långsiktigt för att bygga
              ut särskilda boenden, olika boendeformer och även göra förändringar
              i det ordinarie beståndet för att kunna ta emot den väsentliga
              ökning inom gruppen som är äldre än 85 år som kommer att inträffa
              inom 1015 år. Till dess behöver vi ha gjort en omställning när
              det gäller möjligheten till ett boende som är anpassat till de
              behov man har.
            </seg>
          </u>
          <note type="speaker" n="cd73685b">
            Anf. 113 SVEN BRUS (kd):
          </note>
          <u who="Q5588504" xml:id="i-20903c7ccd7ec08b-2" n="be212d99">
            <seg n="4ed39170">
              Herr talman! Huruvida kommunerna har fått bättre ekonomi eller
              inte kan vi väl kanske föra en särskild debatt om. Jag menar att
              kommunerna knappast har fått det bättre netto. Även om regeringen
              har skjutit till medel med ena handen har den ju också tagit av
              kommunerna resurser med den andra handen. Under alla förhållanden
              är det så att det som statsrådet nu menar är en förstärkt ekonomi
              i kommunerna ändå inte har lett till något resultat på det här
              området. Det kan man beklaga.
            </seg>
            <seg n="159b6b25">
              Jag har tagit emot de besked jag har fått här och tackar för
              det. Det här är som sagt var den tredje interpellationen på det
              här temat, och jag hoppas att jag inte behöver återkomma alltför
              många gånger i denna fråga utan att vi nu kan se fram emot att
              utredningens resultat kommer att processas av regeringen och leda
              fram till förslag som vi naturligtvis med stort intresse ska ta
              del av.
            </seg>
            <seg n="c3b0a2ab">
              Jag tackar för min del för debatten i dag och önskar statsrådet
              en god jul.
            </seg>
          </u>
          <note type="speaker" n="38f0676d">
            Anf. 114 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-35" n="8e03ba5b">
            <seg n="63c3780e">
              Herr talman! Jag får önska Sven Brus en god jul.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="6ef22ff2">
            14 § Svar på interpellation 2004/05:215 om läkemedel för rökavvänjning
          </note>
          <note type="speaker" n="05301188">
            Anf. 115 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-36" n="8e03ba5b">
            <seg n="96f64690">
              Herr talman! Helena Bargholtz har frågat mig om jag är beredd
              att verka för att, med tanke på folkhälsan, pröva frågan om receptfria
              nikotinläkemedel ska kunna subventioneras.
            </seg>
            <seg n="80f452ba">
              Inledningsvis vill jag säga att jag liksom Helena Bargholtz anser
              att rökning är ett stort folkhälsoproblem. Vidare är min uppfattning
              att rökning bör bekämpas från flera olika håll och med flera olika
              medel. I arbetet med att minska rökningen kan läkemedel som innehåller
              nikotin i vissa fall vara ett hjälpmedel.
            </seg>
            <seg n="0920829d">
              Läkemedelsförmånsnämnden (LFN) beslutar sedan den 1 oktober 2002
              om vilka läkemedel som ska ingå i läkemedelsförmånerna. De ska
              i sin bedömning utgå ifrån ett antal kriterier som är fastlagda
              i lag. Dessa kriterier är människovärdesprincipen, behovs- och
              solidaritetsprincipen och kostnadseffektivitetsprincipen. Dessutom
              ska ett läkemedel tillföra något nytt bland de redan befintliga
              behandlingsalternativen. Läkemedel för rökavvänjning har tidigare
              inte ingått i läkemedelsförmånerna. Såsom tas upp i interpellationen
              har Läkemedelsförmånsnämnden nu prövat ett receptbelagt läkemedel
              för rökavvänjning mot kriterierna i den nya lagen och funnit att
              det ska ingå i förmånerna.
            </seg>
            <seg n="e3223f5c">
              Helena Bargholtz känner säkert till att jag inte kan påverka
              myndighetsbeslut i enskilda ärenden. Jag kan dock informera om
              att jag har erfarit att de myndighetsföreskrifter gällande receptfria
              läkemedel som det hänvisas till i interpellationen sedan en tid
              är under översyn inom Läkemedelsförmånsnämnden. Vad denna översyn
              kommer att utmynna i är det dock för tidigt att uttala sig om.
            </seg>
          </u>
          <note type="speaker" n="f3e1eded">
            Anf. 116 HELENA BARGHOLTZ (fp):
          </note>
          <u who="Q4937530" xml:id="i-ed0e7999b89edef1-0" n="8b362345">
            <seg n="280a4eeb">
              Herr talman! Det här är ju statsrådets tionde interpellationsdebatt,
              men i alla fall ett annat ämne. Det handlar ju om det som är så
              angeläget för oss båda.
            </seg>
            <seg n="b6c4432c">
              Jag börjar med att tacka för svaret. Statsrådet och jag är helt
              överens om att rökning är ett mycket stort folkhälsoproblem som
              måste hanteras på flera olika sätt. Det har visat sig att rökavvänjning
              med hjälp av samtal och läkemedel är en väldigt effektiv väg.
            </seg>
            <seg n="86d7bfc4">
              Det gläder mig när statsrådet berättar att det pågår en översyn
              av den föreskrift som gör det omöjligt att ens pröva om det är
              medicinskt och samhällsekonomiskt vettigt att subventionera receptfria
              läkemedel för rökavvänjning. Det är alltid något. Jag hoppas ju
              att man kommer fram till att man ska kunna göra en förändring.
            </seg>
            <seg n="a358f71a">
              Jag vet naturligtvis att statsråd inte ska lägga sig i myndighetsbeslut.
              Men om det nu kan bevisas att det är samhällsekonomiskt lönsamt
              att subventionera nikotinläkemedel, bör det då inte göras?
            </seg>
            <seg n="6a7096ce">
              Vi vet alla mycket väl att rökningen orsakar inte bara stor sjukdomsbörda
              utan också väldigt höga kostnader. Den påverkar inte bara de som
              röker själva utan alla oss i rökarens omgivning.
            </seg>
            <seg n="996421e4">
              Det finns en rapport som heter Rökning produktionsbortfall och
              sjukvårdskostnader av Kristian Bolin och Björn Lindgren från Lunds
              universitets Centrum för Hälsoekonomi. Den rapporten visar att
              tobaksrökningen kostar minst 26 miljarder om året. En rökare kostar
              samhället i genomsnitt 1,2 miljoner kronor mer under sin livstid
              än den som inte röker. Det är nettoutgifter för sjukvård, sjukpenning,
              förtidspensionering och äldreomsorg.
            </seg>
            <seg n="e308ff3c">
              Då har man också tagit hänsyn till att rökare betalar tobaksskatt.
              Rökare brukar ofta åberopa detta som ett skäl till att de inte
              kostar så mycket. Men trots att de betalar den höga tobaksskatten
              och att staten, vilket rökare ofta också brukar framhålla, spar
              in ålderspension på grund av tidiga dödsfall, är det väldigt höga
              kostnader.
            </seg>
            <seg n="584def83">
              Att minska vårdkostnaderna för de stora rökrelaterade sjukdomarna
              skulle alltså kunna ge vinster i miljardbelopp. Därför finns det
              ur samhällsekonomiskt perspektiv väldigt starka incitament för
              att satsa på rökavvänjning liksom naturligtvis också av omsorg
              om både rökare och icke-rökare.
            </seg>
            <seg n="62c059ed">
              Jag vill fråga om statsrådet känner till exemplet Storbritannien.
              Det är så att Storbritannien kammar hem högsta poäng när det gäller
              stöd till folk som vill sluta röka. Man satsar mest per capita
              och år på tobaksbekämpning. Det visar en aktuell studie som har
              genomförts av Europeiska nätverket för tobaksprevention. Sverige
              hamnar bara på sjätte plats i Europa.
            </seg>
            <seg n="419fc7dc">
              I Storbritannien bedriver regeringen Blair sedan 1998 ett omfattande
              nationellt program med rökavvänjningsstöd och subventionerade
              läkemedel som innebär att man har speciellt utbildade rökavvänjare
              som systematiskt arbetar med att nå rökare, särskilt i socialt
              utsatta områden. Utvärderingen tyder på att man når 140 % fler
              rökare med rökavvänjning och att 90 % fler lyckas bli rökfria
              än i områden där man arbetar mer traditionellt.
            </seg>
            <seg n="2bc56ffd">
              I Storbritannien subventionerar man alltså nikotinläkemedel när
              de ges som ett komplement till andra rökavvänjningsstöd. Det är
              väl någonting som vi borde ta efter i Sverige, eller hur, statsrådet?
            </seg>
          </u>
          <note type="speaker" n="5d14e8b7">
            Anf. 117 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-37" n="8e03ba5b">
            <seg n="1886c1e3">
              Herr talman! Det finns både samhällsekonomiska skäl och folkhälsoskäl
              för att satsa ganska mycket på rökavvänjning, och vi har väldigt
              mycket att vinna på detta. Sverige har också kommit väldigt långt.
              Vi har kunnat visa upp ett väldigt gott facit hittills, även om
              vi har mycket kvar att göra.
            </seg>
            <seg n="d055b832">
              Användning av läkemedel med nikotin är bara ett sätt. Ofta fungerar
              det, precis som Helena Bargholtz säger, bäst om man kombinerar
              dem med andra åtgärder. Regeringen genomför också en rad andra
              åtgärder. Men jag tänker inte ge mig in i någon djupare diskussion
              om detta utan jag hänvisar till folkhälsoministern och hans ansvarsområde.
            </seg>
            <seg n="20fceec0">
              Men när det gäller läkemedlen är det så att de flesta som finns
              för rökavvänjning inte ingår i förmånssystemet. Det betyder att
              rökaren måste betala hela kostnaden själv. Nu ska vi komma ihåg
              att priset för de här läkemedlen i allmänhet ligger lägre än vad
              genomsnittsrökaren betalar för sina cigaretter. Det är inte någon
              ökad kostnad att använda sig av läkemedel för nikotinavvänjning
              jämfört med att fortsätta med sitt nikotinbruk.
            </seg>
            <seg n="5ee09c6e">
              Trots detta tycker jag att det här är en viktig fråga. Situationen
              är den att receptfria läkemedel för rökavvänjning tidigare, före
              läkemedelsreformen 2002, var undantagna från subvention genom
              en regeringsförordning. Men denna förordning finns nu inte längre.
              I dagsläget är det alltså upp till Läkemedelsförmånsnämnden att
              efter ansökan från marknadsförande bolag fatta beslut om vilka
              läkemedel som ska ingå i läkemedelsförmånerna.
            </seg>
            <seg n="af948957">
              Nu har Läkemedelsförmånsnämnden utarbetat föreskrifter vad gäller
              receptfria läkemedel. Dessa föreskrifter liknar till stor del
              den tidigare förordning som regeringen ansvarade för fram till
              2002. Därför är receptfria läkemedel för rökavvänjning fortfarande
              undantagna från att komma i fråga för subvention enligt Läkemedelsförmånsnämndens
              egna föreskrifter.
            </seg>
            <seg n="3262b20a">
              Men med anledning av att Läkemedelsförmånsnämnden nyligen har
              fattat beslut om att det receptbelagda rökavvänjningsläkemedlet
              Zyban ska ingå i förmånerna har myndigheten initierat en översyn
              av sina föreskrifter vad gäller receptfria läkemedel. Det är min
              bedömning att det är troligt att denna översyn av föreskrifterna
              innebär att Läkemedelsförmånsnämnden kommer att ändra föreskrifterna
              så att receptfria läkemedel för rökavvänjning kan komma att tas
              upp för prövning, men det är dock en fråga som myndigheten förfogar
              över, och jag kan inte ta det beslutet som statsråd.
            </seg>
          </u>
          <note type="speaker" n="89601c21">
            Anf. 118 HELENA BARGHOLTZ (fp):
          </note>
          <u who="Q4937530" xml:id="i-ed0e7999b89edef1-1" n="8b362345">
            <seg n="7f33ab78">
              Herr talman! Då vill jag börja med att säga att jag faktiskt
              ställde den här interpellationen till folkhälsominister Morgan
              Johansson, för det här är en folkhälsofråga, det håller jag verkligen
              med om.
            </seg>
            <seg n="65d9fbc9">
              Statens folkhälsoinstitut har de senaste åren fått särskilda
              medel för tobaksförebyggande åtgärder, och det är ju bra, men
              det är ett problem denna satsning upphör vid årsskiftet. Det riskerar
              att medföra försämrade möjligheter att uppnå det mål som riksdagen
              har uppställt när det gäller tobaksbekämpningen, och det är ju
              djupt olyckligt.
            </seg>
            <seg n="3e3e7fff">
              Dessutom har vi nu tagit ett beslut här i riksdagen om att införa
              rökförbud på restauranger, och det ställer naturligtvis också
              krav på särskilda insatser när det gäller information och opinionsbildning.
              Jag hoppas att statsrådet inte glömmer bort det.
            </seg>
            <seg n="b8e0f0f4">
              Sedan framhåller statsrådet helt riktigt att det trots allt är
              billigare att köpa de här läkemedlen mot nikotinbruk än att köpa
              cigaretter, men det är ju så att det för väldigt många på något
              vis inte är ett riktigt val. Det är trots allt många gånger attraktivare
              att köpa de där cigaretterna än att köpa det här läkemedlet, tyvärr.
              En grupp som vi inte minst har märkt ökar när det gäller rökningen
              är ju unga kvinnor. Jag ser att jämställdhetsministern sitter
              här. Jag kanske så småningom får ta en debatt med honom också
              om vad man kan göra för att bekämpa rökningen bland unga kvinnor.
              Många av dem har ju låga inkomster, och cigaretten är ofta en
              tröst för dem. Det gäller alltså att göra det attraktivare att
              sluta röka än att fortsätta röka.
            </seg>
            <seg n="c3113f21">
              Jag vill också passa på att fråga statsrådet om den här översynen:
              När kan det komma ett resultat? Det ska väl statsrådet åtminstone
              kunna försöka få reda på. Vi har upplevt så många gånger i olika
              diskussioner här att det heter från statsrådens sida att en översyn,
              en utredning eller ett förslag ska komma skyndsamt, och detta
              ord, skyndsamt, kan markera i stort sett hur lång tidsperiod som
              helst. Jag skulle alltså gärna vilja veta av statsrådet när vi
              kan få resultatet av den här översynen, och så hoppas jag naturligtvis
              att statsrådet kommer att behandla frågan mycket positivt.
            </seg>
          </u>
          <note type="speaker" n="af26a753">
            Anf. 119 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-38" n="8e03ba5b">
            <seg n="6f6b3c75">
              Herr talman! Precis som Helena Bargholtz säger beträffande frågan
              om rökavvänjning kan priset på läkemedel för rökavvänjning naturligtvis
              spela roll, men motivationen är ännu viktigare. Där är sådana
              insatser som den nationella Sluta-Röka-Linjen till exempel en
              oerhört viktig insats för att öka motivationen. Sedan behöver
              vi naturligtvis se till att priset inte blir en oöverstiglig tröskel
              i detta.
            </seg>
            <seg n="4f6ea9d2">
              Jag måste klargöra, herr talman, att den översyn som Läkemedelsförmånsnämnden
              nu gör görs på myndighetens eget initiativ, och det är myndigheten
              själv som ansvarar för sina föreskrifter utifrån de riksdagsbeslut
              som är tagna om de prioriteringar som man ska göra. Det betyder
              att den här frågan inte kommer att komma till regeringen. Det
              är inte längre regeringen som fastställer de här föreskrifterna,
              utan det gör myndigheten själv. Det är möjligt att myndigheten
              kan svara på frågan om när man räknar med att vara färdig med
              det arbetet, men jag kan inte göra det i dag, för jag vet inte
              det i dag.
            </seg>
          </u>
          <note type="speaker" n="a0549a86">
            Anf. 120 HELENA BARGHOLTZ (fp):
          </note>
          <u who="Q4937530" xml:id="i-ed0e7999b89edef1-2" n="8b362345">
            <seg n="de94b9fb">
              Herr talman! Ibland brukar jag tycka det gäller inte bara den
              här frågan utan allmänt sett att statsråden har väldigt lätt att
              krypa bakom allt som myndigheter gör. Vi kanske skulle ha lite
              mer möjligheter för statsråd det är generellt, och det är en annan
              diskussion att ha lite större inflytande över vad myndigheter
              gör. Men statsrådet kan ju åtminstone visa intresse någon gång
              för vad den här myndigheten gör.
            </seg>
            <seg n="a18e1ba0">
              Jag vill bara säga detta: Det finns ändå starka skäl ur samhällsekonomisk
              synpunkt och folkhälsosynpunkt för att åtminstone vissa drabbade
              grupper ska kunna få de här läkemedlen subventionerade. Man skulle
              kunna tänka sig att koppla detta till rökavvänjning så att de
              som gör detta också skulle kunna få den här speciella subventionen.
              Kanske kan en läkare skriva ut detta så att läkemedlen blir subventionerade.
            </seg>
            <seg n="63b3c2e2">
              Det finns en undersökning i USA som visade att fler blev rökfria
              med gratis nikotinplåster. Det hjälper verkligen med den typen
              av subventioner.
            </seg>
            <seg n="c49a3f40">
              Jag vill avslutningsvis önska god jul, men framför allt vill
              jag önska gott nytt politiskt år, där statsrådet tar fasta på
              alla kloka förslag som kommer från oppositionen.
            </seg>
          </u>
          <note type="speaker" n="9e322e76">
            Anf. 121 Statsrådet YLVA JOHANSSON (s):
          </note>
          <u who="Q3369258" xml:id="i-51728b12fb75d497-39" n="8e03ba5b">
            <seg n="3202f48f">
              Herr talman! Ett samhällsekonomiskt perspektiv är just det som
              ska vägleda Läkemedelsförmånsnämnden i dess prioriteringar. Det
              är min gissning att det är precis det som har gjort att man nyligen
              fattade beslutet om rökanvänjningsläkemedlet Zyban. Jag tror att
              det är en mycket god ordning att det är just Läkemedelsförmånsnämnden
              som ansvarar för föreskrifterna. Det är där den nyaste kompetensen
              och kunskapen finns eftersom man hela tiden möter de nya läkemedlen
              och regelbundet gör de samhällsekonomiska bedömningarna utifrån
              de principer man har att följa. Det är bara att konstatera att
              när regeringen hade ansvaret var det en annan formulering i den
              förordningen. Det är en mycket god ordning.
            </seg>
            <seg n="1004d981">
              Att Läkemedelsförmånsnämnden efter kort tid själv initierar en
              förändring och översyn av sina egna föreskrifter visar just på
              att den ordningen bäddar för att vi kan få snabbare anpassning
              och flexiblare användning och förändringar inom föreskrifterna.
              Det är en mycket god ordning.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="fa1b2629">
            15 § Svar på interpellation 2004/05:217 om den svenska minoritetspolitiken
          </note>
          <note type="speaker" n="4b3d7f1d">
            Anf. 122 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-18" n="8e03ba5b">
            <seg n="a8bd952b">
              Herr talman! Ana Maria Narti har frågat mig om jag avser att
              i grunden förbättra landets minoritetspolitik genom att verka
              för att erkänna de nationella minoriteternas grupprättigheter.
              Hon har också frågat mig om jag avser att verka för att principen
              om frivillig självidentifiering ska bli ledande i vår minoritetspolitik.
            </seg>
            <seg n="fd004389">
              Som Ana Maria Narti mycket riktigt påpekar är det Sveriges ståndpunkt
              att i första hand tillskriva individen mänskliga rättigheter.
              Det är också regeringens ståndpunkt när det gäller mänskliga rättigheter
              i svensk utrikespolitik att rättigheter ska vara knutna till individen
              som ska kunna åtnjuta dessa ensam eller tillsammans med andra.
              Det är en central princip för de mänskliga rättigheterna att den
              enskilde människans rätt ges företräde före kollektivets intresse.
            </seg>
            <seg n="f27af644">
              Men, och detta är viktigt, genom att individen som tillhörande
              en nationell minoritet tillskrivs rättigheter skyddas även de
              nationella minoriteterna som grupp. Det är alltså inte en motsättning.
              Gruppen skyddas via individen, som har rätt att tillsammans med
              andra medlemmar i gruppen ge uttryck för sin kulturella, språkliga
              eller religiösa identitet. Detta stämmer överens med den etablerade
              tolkningen av FN:s konvention om medborgerliga och politiska rättigheter
              och Europarådets ramkonvention om skydd för nationella minoriteter.
            </seg>
            <seg n="5127a88c">
              Rätten till självidentifikation är en grundläggande princip inom
              svensk minoritetspolitik. Den innebär att varje individ själv
              får avgöra om han eller hon vill bli behandlad som tillhörande
              en nationell minoritet.
            </seg>
            <seg n="5a8efb02">
              En annan fråga är den om frivillig registrering. Jag håller med
              Ana Maria Narti om att det kan vara bra att veta hur stora de
              nationella minoritetsgrupperna är, särskilt när det kommer till
              frågan om åtgärder. Regeringen anser dock att det finns en god
              bild av antalet individer som tillhör de olika nationella minoritetsgrupperna.
              Denna bild bygger på uppskattade siffror. Men det är inte bara
              antalet individer i en grupp som talar om för oss vilka insatser
              och åtgärder som behövs för att föra en god minoritetspolitik.
              För att få en så bra bild som möjligt bör vi hjälpas åt. De nationella
              minoriteterna måste tala om vilka behov de har. De bör också kräva
              sin rätt. Men det är inte bara så att de nationella minoriteterna
              ska kräva sin rätt. Samhället måste också ge de nationella minoriteterna
              reella möjligheter att visa sina behov och begära sin rätt. Det
              är alltså ett ömsesidigt ansvar att skapa en god bild av de nationella
              minoriteternas behov och vilka insatser som krävs för att möta
              dessa.
            </seg>
            <seg n="22adaedb">
              På det statliga planet tycker jag att detta fungerar bra. Vi
              har samråd och en god dialog med de nationella minoriteterna.
              Men ofta är det i praktiken på det lokala planet som den enskilde
              individen har rättigheter att utkräva. Informationen om vilka
              rättigheter nationella minoriteter har är givetvis en grundläggande
              förutsättning för dem som ska respektera nationella minoriteter,
              till exempel myndigheter. Informationen är också viktig för att
              de nationella minoriteterna ska ta till vara sina rättigheter.
              Informationen måste därför ges både till minoriteterna själva
              och till dem som ska tillgodose att rättigheten tillkommer individen.
            </seg>
            <seg n="8cd39900">
              Avslutningsvis anser jag att det går att föra en god minoritetspolitik
              utan en registrering av antalet individer som hör till en viss
              minoritetsgrupp. Rättigheterna har man, oavsett hur många som
              ingår i gruppen. Individen har rätten på sin sida. Låt oss göra
              det möjligt och attraktivt för individen att ta till vara sin
              rätt. Här måste vi hjälpas åt att skapa ett samhälle där alla
              oavsett bakgrund och grupptillhörighet kan känna sig stolta över
              sin identitet och sitt språk.
            </seg>
          </u>
          <note type="speaker" n="99e8cbb0">
            Anf. 123 ANA MARIA NARTI (fp):
          </note>
          <note n="fd22d973">
            Herr talman! Tack, integrationsministern! Välkommen till plenisalen
            i den här rollen!
          </note>
          <u who="Q4750415" xml:id="i-4e6c7e873787eb0c-0" n="7c71c17d">
            <seg n="5a6eddc3">
              Jag ska berätta en historia för integrationsministern.
            </seg>
            <seg n="5678cbcf">
              På den tiden Daniel Tarschys var aktiv i Europarådet arbetade
              han intensivt för ett erkännande av minoriteternas grupprättigheter.
              Detta stoppades av välutvecklade demokratier, som inte ville erkänna
              minoriteternas grupprättigheter, bland dem Frankrike. Vad ligger
              bakom motståndet, frågade jag Daniel Tarschys. Jo, sade han, det
              är gamla nationalstater med mycket stor centralisering, och de
              vill inte erkänna grupper som skiljer sig från majoriteten och
              har väldigt svårt med kulturer som inte stämmer till punkt och
              pricka med nationalstatens enhetliga, tunga systematiserade kultur.
            </seg>
            <seg n="cc2b55f8">
              Jag tycker att denna historia mycket tydligt illustrerar en motsättning
              som i dag växer sig allt starkare. Särskilt nationalstater med
              en djup lojalitet gentemot sin egen enhetliga identitet har svårt
              med sina minoriteter.
            </seg>
            <seg n="51460f88">
              Sverige är en av de mest centraliserade enhetliga nationalstaterna
              i världen. De första nationalstater som grundades var Frankrike
              och Sverige. Traditionen är väldigt tung, och detta förklarar
              varför Sverige har haft så svårt att erkänna vissa internationella
              konventioner och minoriteter.
            </seg>
            <seg n="7568b9e9">
              Jag säger inte att det ligger en motsättning mellan individers
              rättigheter och gruppens rättigheter. Jag påminner i interpellationen
              om att Sverige inte alls har svårt att erkänna grupprättigheter
              när det gäller politiska partier, fackföreningar och folkrörelser.
              Men så fort som man närmar sig etniciteter kommer paniken i gång.
              Den här paniken förklaras enkelt av nationalstatens långa tradition
              av enhetlighet.
            </seg>
            <seg n="f68461f2">
              Jag var med på den tiden när integrationsministern antagligen
              inte var aktiv i politiken, på 70- och 80-talet. Svenskarna försvarade
              då med näbbar och klor ungrarnas minoritetsrättigheter som grupp
              i Transsylvanien mot Ceauşescu. Men på den tiden hade finländarna
              i Sverige inte rätt till egna skolor. Det ville man inte se. Man
              ville inte se att man talade med två helt olika språk, när man
              talade om förtrycket av ungrarna i Rumänien men inte ville se
              att man själv förtryckte finländarna i Sverige.
            </seg>
            <seg n="b927fb24">
              Finns det inte register i Sverige? Jo, jag har ett här och lämnar
              över det. Integrationsministern kan se med vilken exakthet man
              registrerar utomlandsfödda.
            </seg>
            <seg n="1febe791">
              Men vad händer med den finländare som är svensk medborgare och
              född i Sverige? Han eller hon försvinner som finländare från statistiken.
              Det betyder att de, när de vill organisera skolor och olika aktiviteter,
              har oerhört svårt att mobilisera sin grupp.
            </seg>
          </u>
          <note type="speaker" n="4ef85eb7">
            Anf. 124 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-19" n="8e03ba5b">
            <seg n="8d9b38e3">
              Herr talman! Ana Maria Narti har på ett tydligt sätt redogjort
              för sina överväganden, och jag tar mig därför friheten att företräda
              mina egna.
            </seg>
            <seg n="ee183185">
              Mänskliga rättigheter är en fråga om rättighet riktad till individen.
              Ana Maria Narti talar om ett Europa med europeiska traditioner.
              Vi har en europeisk tradition där mänskliga rättigheter har kränkts
              på grund av kollektivets bästa. Där endast en enda människa kränks
              för kollektivets bästa går ingen säker. Jag tror att det är därför
              som FN har varit så noga med att de mänskliga rättigheterna är
              knutna till oss som individer.
            </seg>
            <seg n="96a77f04">
              Sverige har fem minoritetsgrupper. Jag ska berätta för Ana Maria
              Narti exakt hur stora de är: samer 20 000, sverigefinnar 450 000,
              tornedalingar 50 000, romer 35 00040 000 och judar 25 000. Alla
              dessa grupper ställer sig själva bakom de här siffrorna. Då förstår
              jag inte varför vi måste veta exakt hur många de är, när de själva
              vet det. De kan i dag också gå till sina skolor och berätta: Jag
              är sverigefinne, och jag vill ha detta stöd i skolan.
            </seg>
            <seg n="6f2493a7">
              Sverige arbetar aktivt för sina minoritetsgrupper, och de är
              svenskar.
            </seg>
            <seg n="27e070b6">
              Det finns också bland de här minoritetsgrupperna två grupper
              som absolut inte vill ha ens en frivillig etnisk identifiering,
              och det är judar och romer. Det finns också andra grupper, som
              Ana Maria Narti nämner i sin interpellation, till exempel kurder,
              där många känner en viss skepsis.
            </seg>
            <seg n="031088ae">
              Det kan vara så att många vill, men andra vill inte. Är det då
              vad de flesta vill som ska ske? Eller om några minoriteter känner
              oro för detta, känner att de får ett bristande skydd och inte
              vill, känner att det i deras grupp skulle skapa spänningar inom
              gruppen, ska då en majoritet få bestämma över hur minoriteten
              vill ha det? Nej, det är inte så. Att det inte är så har också
              ett namn det kallas solidaritet.
            </seg>
          </u>
          <note type="speaker" n="fcf3874b">
            Anf. 125 ANA MARIA NARTI (fp):
          </note>
          <u who="Q4750415" xml:id="i-f776a6d4dacdf57d-0" n="7c71c17d">
            <seg n="879ca273">
              Herr talman! Jag tror inte att vi i dag kommer att lyckas komma
              överens. Problematiken kring gruppens rättigheter tillhör den
              samling av nya problem som i dag ställer en hel del av våra demokratiska
              traditioner inför mycket stora spänningar. Det finns en hel rad
              sådana frågor i världen som vi aldrig tidigare har haft tillfälle
              att tänka på. Låt oss tala om relationen mellan suveränitet och
              världssamfundets rätt att ingripa i ett land där staten förtrycker
              sin befolkning. Det är också ett helt nytt problem, som vi hittills
              inte har hittat ett tydligt svar på men som vi inte får blunda
              inför.
            </seg>
            <seg n="b856c428">
              Jag ser absolut ingen komplikation med den frivilliga självidentifieringen,
              därför att den är frivillig. Spänningar kommer alltid att finnas
              i minoritetsgrupper, i exilgrupper eller i invandrargrupper. De
              finns på grund av den mycket speciella situation som dessa grupper
              befinner sig i.
            </seg>
            <seg n="96455640">
              Om identifieringen är helt frivillig ser jag inte problemet.
              Den som vill identifiera sig som svensk eller inte vill identifiera
              sig alls kan mycket väl göra precis så som han eller hon vill.
            </seg>
            <seg n="81fa86f5">
              Var ligger hotet? Jag tycker att hotet ligger i den svenska statens
              rädsla inför begreppet etnicitet. Man är så rädd för att över
              huvud taget börja fundera och reagera inför de krav som etniciteten
              ställer. Men etnicitet är en fråga om identitet. Det finns ingen
              annan än individen själv som får definiera sin identitet. Jag
              ser inte något gruppförtryck i det. Jag förstår inte hur integrationsministern
              kan dra det åt det hållet och tala om gruppförtryck. Det gäller
              ju frivillig självidentifiering. Det är en princip som fungerar
              mycket bra i USA. Den fungerar också i andra länder.
            </seg>
          </u>
          <note type="speaker" n="7aad1c2f">
            Anf. 126 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-20" n="8e03ba5b">
            <seg n="2ac4e022">
              Herr talman! Jag talar inte bara för mig själv. Jag talar för
              de grupper där majoriteten inom gruppen inte vill ha en självidentifiering.
              Om en kommun säger att man vill att invånarna själva frivilligt
              ska uppge sin bakgrund tycker många i de här grupperna att det
              skapar en press. Varför har inte du gått ut när jag har gått ut?
              Jag måste nog gå ut, annars riskerar vi att inte få de här rättigheterna.
            </seg>
            <seg n="63fa7bd9">
              Där finns ett starkt motstånd som grundar sig på historiska skäl.
            </seg>
            <seg n="29cbc054">
              Ana Maria Narti sade att vi inte kommer överens i dag. Vi kanske
              kommer överens i morgon. Jag tror att vi är i ett samhälle som
              måste förändras. Jag tror att det enda sättet att förändra det
              samhället är att hitta en dialog som från tes till antites bygger
              en syntes.
            </seg>
            <seg n="4d5034a5">
              Under min korta tid som statsråd har jag upplevt en dialog som
              nu börjar bli alltmer konstruktiv. Den kan nog bli det i den här
              frågan också.
            </seg>
            <seg n="8c1b729c">
              Just nu pågår två utredningar om strukturell diskriminering.
              En där Paul Lappalainen samlar in kunskaper när det gäller andra
              länders lagar och metoder kring etnisk diskriminering. Masoud
              Khamali har hand om en mer forskarinriktad utredning kring dessa
              frågor.
            </seg>
            <seg n="0dd5724d">
              Det som är avgörande för Ana Maria Nartis förslag är vad man
              kan använda det till. Om en forskning visar att detta krävs i
              Kanada eller England för vissa resurser kommer frågan i ett annat
              ljus. I dag talar jag också för de svenska minoriteter som har
              ett absolut motstånd mot en frivillig identifiering. Det är där
              frågan står i dag.
            </seg>
          </u>
          <note type="speaker" n="dc041ed2">
            Anf. 127 ANA MARIA NARTI (fp):
          </note>
          <u who="Q4750415" xml:id="i-f776a6d4dacdf57d-1" n="7c71c17d">
            <seg n="84a14d82">
              Herr talman! Antagligen har vi träffat olika representanter för
              minoriteter, integrationsministern och jag. Min interpellation
              grundar sig på impulser som kommer direkt från minoritetsgrupper.
            </seg>
            <seg n="89fffe37">
              Det finns i grund och botten en vilja, framför allt hos finländarna
              de som jag har träffat att få en mycket klarare bild över sin
              närvaro i Sverige för att bättre kunna organisera sig.
            </seg>
            <seg n="453f47a1">
              Jag tror inte att de någonsin tänker gå ut och försöka förtrycka
              sina medmänniskor och säga: Du ska deklarera att du är finländare.
              De vill kunna utveckla sina skolor och vissa aktiviteter. Vissa
              av krigsbarnen till exempel samlar i dag sina minnen och försöker
              dokumentera dem. Det finns ett finländskt riksarkiv som är i stort
              behov av pengar och som skulle må bättre om det fanns en större
              möjlighet att samla in pengar.
            </seg>
            <seg n="367a219d">
              Låt oss diskutera vidare. Kom ihåg att absolut frivillighet gäller
              i frågan.
            </seg>
            <seg n="d3f04efd">
              Avslutningsvis vill jag berätta att det var en finska som hade
              bott i Tyskland, som var gift med en finländare och där hade fött
              barn som registrerats i Sverige som Tysklandsfödda som väckte
              mitt intresse för frågan.
            </seg>
          </u>
          <note type="speaker" n="e02d7677">
            Anf. 128 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-21" n="8e03ba5b">
            <seg n="645c5727">
              Herr talman! Ana Maria Narti har talat med sverigefinnarna som
              är en stor och viktig grupp. Där tycker jag ändå att det görs
              väldigt mycket. Jag har själv varit med. Det har varit regionala
              konferenser. Vi kan ha en statlig politik, men det är i kommunerna
              och landstingen som de möter det som de har rätt till.
            </seg>
            <seg n="89a852da">
              När det gäller till exempel arkiven ska nu en arkivutredning
              titta på också den här gruppen. Det pågår också en översyn av
              det finska förvaltningsområdet för att vidga detta till Mälardalen.
              Jag skulle vilja säga att det förs en rätt aktiv minoritetspolitik.
            </seg>
            <seg n="761d9b47">
              Ana Maria Narti talar mycket om sverigefinnarna. Det kanske skulle
              vara intressant för Ana Maria Narti att tala om de här frågorna
              också med den romska gruppen och med den judiska gruppen. Som
              statsråd, med ansvar för de här frågorna, måste jag väga in flera
              grupper än sverigefinnarna.
            </seg>
            <seg n="0ae0135c">
              Som jag sade i mitt förra interpellationsinlägg är det i dialogen
              och i förändringarna som vi utvecklar vårt samhälle. Den hoppas
              jag att vi kan upprätthålla.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="e764967a">
            16 § Svar på interpellation 2004/05:237 om stöd till kvinnors
            organisering
          </note>
          <note type="speaker" n="f95b0bc5">
            Anf. 129 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-22" n="8e03ba5b">
            <seg n="b47489ac">
              Herr talman! Annika Qarlsson har ställt en rad frågor till mig
              om hur jag avser att arbeta vidare med betänkandet Kvinnors organisering
              som handlar om statligt stöd för kvinnors organisering.
            </seg>
            <seg n="d8e33784">
              Det pågår för närvarande en beredning av förslagen i detta betänkande,
              och remissbehandlingen har nyss avslutats. 101 instanser har beretts
              möjlighet att lämna yttranden och det är många som tagit vara
              på den möjligheten. Dessutom har 25 organisationer inkommit med
              spontana yttranden, vilket visar på ett stort intresse för frågan.
            </seg>
            <seg n="e12c35dc">
              Bakgrunden till att utredningen genomfördes var att samhällets
              syn på jämställdhet har utvecklats och att regeringens arbetsformer
              för jämställdhetsarbetet har förändrats sedan stödet till kvinnoorganisationerna
              inrättades 1982. Regeringen ansåg att denna utveckling bör återspeglas
              i det framtida statsbidraget till kvinnoorganisationer och bland
              annat möjliggöra stöd till andra former för organisering, till
              exempel nätverk och andra grupper såsom kvinnor med invandrarbakgrund.
              Detta har utredaren tagit hänsyn till i sina förslag om ett nytt
              bidragssystem.
            </seg>
            <seg n="2ad152da">
              Min ambition är att kunna presentera ett nytt bidragssystem i
              vårpropositionen. Jag vill dock inte föregripa beredningen genom
              att här uttala mig om vad jag avser att vidta för åtgärder.
            </seg>
            <seg n="5f334dce">
              När det gäller Annika Qarlssons fråga om inrättandet av en jämställdhetsmyndighet
              så vill jag nämna att frågan om hur jämställdhetspolitiken ska
              organiseras har diskuterats i flera år och regeringen har därför
              i mars 2004 beslutat att tillkalla en särskild utredare för att
              göra en översyn av jämställdhetspolitikens mål, inriktning, organisation
              och effektivitet. I uppdraget ingår bland annat att analysera
              hur den nuvarande organisationen för jämställdhetspolitiken fungerar
              och lämna förslag till hur denna ska kunna förbättras och effektiviseras.
              Utredaren ska redovisa uppdraget senast den 1 juni 2005.
            </seg>
            <seg n="494cc2ad">
              Det pågår alltså ett arbete som under nästa höst kan ligga till
              grund för en bedömning om den framtida organisationen av och inriktningen
              på jämställdhetsarbetet.
            </seg>
            <seg n="4b1242dd">
              Slutligen vill jag understryka att främjandet av kvinnors organisering
              är ett sätt att vidga det demokratiska samtalet. Den politiska
              dagordningen breddas på det sättet med nya frågor. En aktiv kvinnorörelse
              har varit och är alltjämt en nödvändig förutsättning för att jämställdhetssträvandena
              ska drivas framåt.
            </seg>
          </u>
          <note type="speaker" n="aa013b7c">
            Anf. 130 ANNIKA QARLSSON (c):
          </note>
          <u who="Q4769498" xml:id="i-6d199343d9d3b3b7-0" n="9af3a288">
            <seg n="564a87fb">
              Herr talman! Jag tackar Jens Orback för svaret. Jag ser fram
              emot att i vår också få tacka för ett delresultat av Lena Josefssons
              utredning.
            </seg>
            <seg n="5b08304e">
              Det är ett väldigt försiktigt svar. Det hänvisar till pågående
              arbete. Jag vill ändå försöka få reda på lite mer om vad statsrådet
              tycker och tänker i olika delar av utredningsförslaget.
            </seg>
            <seg n="edb449ee">
              Centerkvinnorna är en av de organisationer som har svarat på
              remissyttrandet. De har också varit med i processen. Lena Josefsson
              hade en öppen och bra dialog med hela kvinnorörelsen. De delar
              som vi yrkar bifall till är bland annat att stödet ska utökas.
              Det var tydligt i utredningen, när det kom fram att det totalt
              finns 7,2 miljarder som delas ut till föreningar och organisationer,
              men att det av den stora summan pengar inte är så många kronor
              som går till kvinnoorganisationerna.
            </seg>
            <seg n="2f16f620">
              Där ger vi, av naturliga orsaker, vårt fulla stöd.
            </seg>
            <seg n="a810449d">
              När det gäller de pengar som man delar ut till olika föreningar
              och organisationer tycker vi att det är bra att det finns ett
              krav tillbaka på demokratiskt styrda organisationer och att man
              arbetar med dessa frågor. Det gäller krav på både föreningar och
              organisationer men också krav på myndigheter. Apropå myndigheter
              är vi inte av samma uppfattning när det gäller att det ska inrättas
              ytterligare en myndighet.
            </seg>
            <seg n="9b97dc99">
              Aftonbladet hade under hösten långa listor som visade hur många
              myndigheter som finns. Ibland kan det kännas som att vi lämnar
              över svåra och besvärliga frågor till myndigheter så att vi inte
              behöver bekymra oss så mycket sedan. Ibland finns det all anledning
              att ha en myndighet, medan det ibland kan vara bättre att organisera
              arbetet på ett annat sätt. Jag kan känna att den här frågan inte
              får vara uppifrånstyrd, utan det gäller i många fall att få ned
              arbetet på individnivå för att kunna ändra de attityder som ligger
              till grund för missförhållanden.
            </seg>
            <seg n="d5cbd17c">
              Centerkvinnornas historia tog sin start redan 1932. Då fanns
              det ett centerparti, men kvinnorna hade inget riktigt utrymme
              där. Så såg det ut i alla partier på den tiden. Då tog kvinnorna
              med sin lilla påse med kaffebönor på cykeln och trampade i väg
              någonstans för att mötas och komma överens om att ta tag i frågor
              som var omöjliga att nå framgång med i de organisationer som fanns
              då. Även om vi inte i dag behöver ta kaffebönorna med oss på cykeln,
              är det fortfarande knappa resurser som gäller och ett stort engagemang.
            </seg>
            <seg n="49f1689b">
              I det nya arbetet gäller det att vi tar vara på det av det gamla
              som är värt att behålla och ge nya förutsättningar. Därför har
              vi tyckt att det är synd om stödet till de politiska kvinnoorganisationerna
              ska gå via partierna. Det är en viktig signalfråga.
            </seg>
            <seg n="1d413758">
              Vi som har kvinnoförbund det är inte alla partier som har ett
              eget organiserat kvinnoförbund har gjort vårt val utifrån att
              vi vill vara fristående och trycka på våra partier i en fristående
              roll. Det tas lite grann bort i det här förslaget. Däremot stöder
              vi självklart att alla olika organisationer, hur de än är organiserade,
              ska ha möjlighet att fortsätta. Jag skulle gärna vilja höra lite
              grann om hur du ser på det.
            </seg>
          </u>
          <note type="speaker" n="1a4ef6a3">
            Anf. 131 LENA ADELSOHN LILJEROTH (m):
          </note>
          <u who="Q297821" xml:id="i-dce7452034b50cb6-0" n="5d271a0b">
            <seg n="992a9c77">
              Herr talman! Jag kan notera att Jens Orback, efter några självklara
              kommentarer om kvinnors organisering som viktig för demokratin
              och det demokratiska samhället, väljer att passa i frågan i väntan
              på nästa utredning. Det kanske är klokt. Det vet jag inte riktigt,
              men det är möjligt att det är så.
            </seg>
            <seg n="523581a7">
              Från moderat sida har vi i alla fall väntat i åtta år på en förändring.
              Jag återkommer till det lite senare.
            </seg>
            <seg n="ea43190a">
              Jag delar uppfattningen i den tjocka SOU-utredningen, som både
              Annika Qarlsson och jag har burit hit, att det spelar en roll
              för kvinnor att kunna organisera sig för att föra upp nya frågor
              på den demokratiska dagordningen. Det gäller inte bara kvinnor.
              Det gäller såväl företagare som funktionshindrade eller vilka
              grupper som helst egentligen.
            </seg>
            <seg n="4ef1f40e">
              Jag kan inte påstå att jag har läst utredningen från pärm till
              pärm. Den innehåller flera bra förslag, men att föra in en ny
              nämnd eller på sikt till och med en myndighet tillhör inte de
              goda förslagen, som vi från moderat sida ser det.
            </seg>
            <seg n="0fad8eae">
              Utredarens bedömning är att kostnaderna för handläggning och
              kansli för en sådan nämnd kommer att uppgå till 3 miljoner kronor.
              Det är nästan lika mycket som organisationerna får i dag. Det
              är ungefär 10 % av det anslag som föreslås. Skulle det sedan bli
              en myndighet blir det naturligtvis ännu mycket mer.
            </seg>
            <seg n="1fe63f59">
              Herr talman! Det pratas mycket från människa till människa på
              gatan om vart pengarna tar vägen. Vart tar alla de pengar vägen
              som vi betalar i det land som förmodligen har de allra högsta
              skatterna i världen? Ett av flera svar, för det finns flera svar,
              är kanske just det här med myndigheter. Bara de senaste fyra åren
              lär vi ha fått 50 nya myndigheter. Som min borgerliga syster Annika
              Qarlsson sade kan det också vara ett sätt att begrava en fråga.
            </seg>
            <seg n="574c731c">
              Jag håller också med Annika Qarlsson om att det vore bättre att
              kvinnoorganisationerna fick de här pengarna direkt. Det kan väl
              kallas för ett antipatriarkaliskt synsätt, om jag får uttrycka
              mig så.
            </seg>
            <seg n="ca3b47af">
              Inom Moderaterna fanns det tidigare ett rent kvinnoförbund. Men
              alltfler kvinnor, inte minst yngre kvinnor, tyckte att det var
              ett omodernt sätt att jobba. Man kanske ville arbeta med frågorna
              utan att för den skull köpa ett helt koncept. Av det skälet bildade
              man i stället ett nätverk för åtta år sedan och fick uppenbarligen
              löften av regeringen, om inte skriftliga så i alla muntliga, om
              att det inte skulle påverka bidragsordningen. Men det gjorde det.
            </seg>
            <seg n="2f120c6c">
              Samma sak hände med Vänsterpartiet, som även de blev av med bidraget
              på ungefär en halv miljon kronor om året. Det har gått så långt
              att man nu börjat fundera på om man ska bilda ett kvinnoförbund
              igen, trots att man tycker att det är omodernt och fel sätt att
              jobba på. Men det kanske blir nödvändigt. Nu finns det i och för
              sig antydningar i förslaget om att även nätverk ska kunna räknas
              som en riktig organisation, även om jag tycker att det är fel
              att man ska organisera sig så. Nätverk borde vara rimligare än
              att vi delar upp oss.
            </seg>
            <seg n="0d5f8449">
              Det är möjligt att jag själv kanske får ändra min inställning
              trots att jag under min tid som aktiv MUF-are flera gånger motionerade
              om kvinnoförbundets avskaffande. Det kanske inte var så klokt.
              Nu är min talartid snart slut, så jag återkommer om en liten stund.
            </seg>
            <seg n="ade99c06">
              Jag vill bara säga att när det handlar om jämställdhetsfrågor
              tror jag mig ändå ha fått en frände i Jens Orback. Vi kallar oss
              båda hellre humanister än feminister, som jag har uppfattat det.
            </seg>
          </u>
          <note type="speaker" n="a8b82475">
            Anf. 132 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-23" n="8e03ba5b">
            <seg n="d1463f3b">
              Herr talman! Jag tar mig friheten att kalla mig både humanist
              och feminist.
            </seg>
            <seg n="230213f6">
              Jag befinner mig i den fas, herr talman, då jag kan vara resonerande
              eftersom jag ännu inte har lagt fram något förslag. Nu sker en
              beredning i departementet, och jag kommer snart att så att säga
              sätta ned fötterna. Min ambition är att kunna presentera någonting
              till vårpropositionen.
            </seg>
            <seg n="049062cd">
              Skälet till utredningen och direktiven till den är att utvecklingen
              har sprungit förbi systemet. Det är inte heller någon hemlighet
              att jämförelserna i bidragssystem mellan kvinnoorganisationer
              och andra organisationer visar att kvinnoorganisationerna får
              mindre.
            </seg>
            <seg n="a68470d5">
              Jag tycker att det är bra att de övriga riksdagspartierna är
              med i den här diskussionen. Deras engagemang, tror jag, är en
              hjälp när det gäller att få ett gott resultat. Men jag vill ändå
              problematisera.
            </seg>
            <seg n="1153fb5c">
              I tisdags var jag på Folkrörelseforum. Folkrörelserna, föreningarna,
              precis som kvinnoorganisationerna, ser jag som någon form av infrastruktur
              för demokratin. Inte minst när det gäller kvinnorörelserna är
              det dem vi har att tacka för att vi befinner oss där vi befinner
              oss i dag. Det är jag speciellt tacksam för som förälder till
              tre döttrar.
            </seg>
            <seg n="3ccb52f9">
              Temat på Folkrörelseforum var folkrörelsers och föreningars självständighet.
              Där finns en balansgång mellan det som vi alla vill ha, självständiga
              folkrörelser med stor integritet, och det faktum att skattebetalarnas
              pengar också ska vara rättvist fördelade och att det ska finnas
              en kontroll av hur de används. Därför håller jag helt med Annika
              Qarlsson om att också när andra fördelningar görs till andra organisationer
              ska bidrag ges, om det är statsbidrag, till organisationer som
              kan driva en jämställd föreningsaktivitet.
            </seg>
            <seg n="b8306ce8">
              Men det finns komplikationer, tycker jag, med vem som ska dela
              ut pengarna. Å ena sidan finns det argument som går ut på att
              det är en kvinnoorganisation själv som paraplyorganisation som
              ska gör det. Den kan arbeta för självständiga föreningar, kanske
              ligger nära sina organisationer och känner verksamheten bra och
              kan då göra en riktig fördelning. Men det finns också problem
              med att ge en paraplyorganisation en form av myndighetsansvar.
              Hur ska den organisationen tänka när den släpper in flera medlemmar?
              Är det en risk att släppa in flera medlemmar i denna organisation
              för att då också kakan att fördela minskar? Jag tror att Annika
              Qarlsson själv nämnde ordet inbördeskannibalism. Kan det uppstå
              en jävssituation där paraplyorganisationen också är representerad
              av organisationer som man ska fördela till?
            </seg>
            <seg n="cec39e4e">
              Vi har lite olika system i föreningslivet när det gäller hur
              pengarna ska fördelas. Idrottsrörelsen gör det via Riksidrottsförbundet.
              Andra gör det via myndigheter. Det finns ett behov av att fördjupa
              sig i de här frågorna, och de är inte enkla.
            </seg>
            <seg n="33a629e9">
              Nu ser jag att lampan i talarstolen blinkar, så jag vill återkomma
              till att problematisera i nästa inlägg. I det kanske jag också
              kan säga lite mer om vilka frågor jag tycker är viktiga innan
              vi går fram med ett beslut.
            </seg>
          </u>
          <note type="speaker" n="98541bf3">
            Anf. 133 ANNIKA QARLSSON (c):
          </note>
          <u who="Q4769498" xml:id="i-6d199343d9d3b3b7-1" n="9af3a288">
            <seg n="b8eb7c7a">
              Herr talman! Självklart är det inte alldeles enkelt när det är
              skattepengar man har att fördela. Det måste självfallet finnas
              en tanke bakom. Det låg i våra funderingar och resonemang. Jag
              förstår att du har varit inne och läst vårt remissyttrande. Det
              är där du hittar detta att vi själva på något sätt ska organisera
              och också finnas med som bidragsgivare.
            </seg>
            <seg n="3250c01f">
              I det har vi bland annat exemplifierat med Forum Syd. Det finns
              med som en gemensam organisation för sådana som jobbar med bistånd
              och är en mellanpart som sedan går till Sida. Man förbereder och
              har Sida som en motpart. Det är lite grann den idén som vi har
              varit inne och tittat på för att se att det finns ett alternativt
              i fråga om en helt ny myndighet.
            </seg>
            <seg n="77e42554">
              Jag vill bara lite kort kommentera det här med att vara modern.
              Ibland är det så att om man är omodern tillräckligt länge blir
              man modern igen. Det gäller både kläder och organisationsstrukturer
              och liknande. Det är saker och ting som behöver förnyas och moderniseras,
              men det gäller också att vara väldigt vaksam så att man inte slänger
              bort allt som man har sett har fungerat tidigare.
            </seg>
            <seg n="4fa74a9b">
              Jag kommer tillbaka lite till detta med var stödet ska delas
              ut. Du resonerar kring myndigheten och jag landar på vilken väg
              pengarna ska ta. Nu har jag redan löfte om att det händer saker
              i vårpropositionen. Då funderar jag: Vilken väg ska de ta?
            </seg>
            <seg n="ab2166be">
              I utredningens förslag ligger att det ska vara via partistödet
              som de politiska kvinnoorganisationerna ska få sitt. De andra
              ska självklart gå vid sidan om och inte via partier. I det kan
              jag ändå känna att det är väldigt bra att förslaget tar upp att
              det är ett stöd till alla sju riksdagspartier antingen man har
              valt nätverksform eller utskott eller förbund. Det tycker jag
              är jättebra, för vi behövs. Det här behövs i alla partier.
            </seg>
            <seg n="b5d7d0cf">
              Men vi som trots allt har valt att vara ett fristående förbund
              har ju valt den organisationsformen just för att inte vara uppknutna
              och uppbundna. Det blir vi med det förslag som ligger. Det saboterar
              våra förhandlingsmöjligheter när vi ska sätta oss med partiet
              och förhandla sedan. Jag kan se att det finns en poäng med att
              vi inte sitter i partiernas knä och är beroende av godtycke, medarbetare
              eller hur förhållandet nu ser ut.
            </seg>
            <seg n="f0274c86">
              Jag skulle vilja formulera de politiska kvinnoförbundens uppdrag
              som bredare än att enbart vara en del av en partiapparat. Partier
              jobbar numera i fyraårsperioder. Det är en väldigt viktig del.
              Men som kvinnoorganisation har vi, i alla fall i vårt kvinnoförbund,
              ett mer allmänt uppdrag. Vi finns både med och agerar kring opinionsbildning
              och bevakar kvinnors rättigheter och försöker bedriva politik
              via de politiska partierna. Det är så många fler delar, så jag
              känner att man förminskar de politiska kvinnoförbunden genom att
              säga att de enbart hör till partipolitiken.
            </seg>
            <seg n="89237340">
              I det här med att bilda myndighet eller inte är det klart att
              det kan bli mycket lättare. Det blir mycket mer konkret. Det finns
              ju något mätbart, synbart: Yes ! Vilken jämställdhetsminister
              vi har! Han har åstadkommit någonting!. Men för att nå resultat
              i detta handlar det kanske inte om dessa synliga saker, utan det
              är att få i gång arbetet ordentligt och stärka kvinnors organisering
              på en annan nivå som jag tror är det allra viktigaste.
            </seg>
          </u>
          <note type="speaker" n="8993ba34">
            Anf. 134 LENA ADELSOHN LILJEROTH (m):
          </note>
          <u who="Q297821" xml:id="i-dce7452034b50cb6-1" n="5d271a0b">
            <seg n="2ca572cc">
              Herr talman! Jag kan inte låta bli att reagera på en sak eftersom
              jag delvis har samma bakgrund som Jens Orback. Vi är nämligen
              båda journalister och nyfikna på ord. Nu har jag hört det nya
              modeordet problematisera uttalas flera gånger härifrån. Det ska
              vi vara vaksamma på. Det kommer efter fokusera, som var det förra
              modeordet.
            </seg>
            <seg n="4147b876">
              Hursomhelst blev jag lite orolig, för jag tolkade nästan Jens
              Orback som att han trots allt var ganska positiv till det här
              med en ny jämställdhetsmyndighet. Det gör mig lite bekymrad, för
              jag tror trots allt inte att det är en lyckosam lösning av de
              skäl som jag nämnde tidigare. Vi har sedan långt tillbaka till
              och med fastslaget, tror jag, att jämställdhetsperspektivet ska
              genomsyra i stort sett alla beslut, bidrag till organisationer
              och så vidare. Det här kommer inte att lösa problemen utan snarare
              att sluka en hel del av pengarna som i stället skulle kunna användas
              ute i verksamheterna.
            </seg>
            <seg n="934e795c">
              Sedan tycker jag också att man ska ha en viss försiktighet när
              det handlar om pengar. 7 ½ miljard som delas ut till föreningslivet
              är rätt mycket pengar trots allt. Då kan man, precis som Annika
              Qarlsson har varit inne på i sin interpellation, konstatera att
              drygt 3 ½ miljon kronor inte är särskilt imponerande.
            </seg>
            <seg n="3e1dec3a">
              Men visst spelar pengar ändå roll. Som jag sade har det moderata
              kvinnliga nätverket, vars ordförande för övrigt sitter i riksdagen
              som ordförande för miljö- och jordbruksutskottet, inte haft särskilt
              mycket pengar de senaste åtta åren. Man har satsat på utbildning,
              coachning, för att just få fram fler kvinnor som kan kandidera
              politiskt. Det är klart att det tar väldigt mycket kraft när man
              inte har de här pengarna och kanske inte heller direkt får så
              mycket mer bidrag från andra håll heller.
            </seg>
            <seg n="f0c9b18a">
              Visst är det positivt att det föreslås en förändring. Det måste
              finnas andra möjligheter att på ett enkelt sätt kunna dela ut
              de här pengarna. Om det är via Justitiedepartementet eller på
              annat sätt kan jag inte avgöra i dag. Det får vi säkert chans
              att diskutera. Men jag hoppas trots allt på en pragmatism och
              på en vilja.
            </seg>
            <seg n="29dc7e32">
              Tack, och god jul alla!
            </seg>
          </u>
          <note type="speaker" n="44aced82">
            Anf. 135 Statsrådet JENS ORBACK (s):
          </note>
          <u who="Q6029071" xml:id="i-a6fd9d3b4150415b-24" n="8e03ba5b">
            <seg n="cce10aff">
              Herr talman! När jag tittar på det här stödet som bland annat
              centerkvinnorna får handlar det ju om 1 ½ miljon kronor per år
              av Centerns stöd på 15 miljoner. Det är exakt de här tio procenten.
              Jag är inte helt säker på hur du, Annika Qarlsson, känner att
              du mindre sitter i knät om det skulle vara fastslaget 10 % än
              om det ska avgöras från fall till fall av partiet. Vore det inte
              tydligare om det var fastlagt att det är 10 % som gäller? Då skulle
              det inte bli någon skillnad. Du skulle få ett långsiktigt stöd
              som gör att du inte behöver äska pengar eller uppträda på ett
              visst sätt. Jag tror också att en tanke hos utredaren är att hitta
              källor för detta. När man ger ut ett stort partistöd skulle det
              här kunna vara en källa till finansiering.
            </seg>
            <seg n="bfc93871">
              Lena Adelsohn Liljeroths problematisering är inte ett ord som
              jag är så bortskämd med i min mediala bakgrund tror jag i alla
              fall. Det här förslaget handlar för mig inte just nu så mycket
              om bildandet eller ickebildandet av en myndighet. Det är en fråga
              som Gertrud Åström har att utredda, och vi får svar på det långt
              senare. Nu är det möjligt att man kan hitta andra former för själva
              utdelandet av pengarna. Men just nu sitter vi med den frågan,
              och det är därför vi får ägna oss åt att pröva den. Vi ska bereda
              ärendet. Jag är helt överens om att allt föreningsliv och alla
              folkrörelser som får stöd också ska göra sitt för att främja jämställdhetsarbetet.
            </seg>
            <seg n="20595d00">
              Jag skulle också vilja önska mina meddebattörer en god jul.
            </seg>
          </u>
          <note type="speaker" n="551a2395">
            Anf. 136 ANNIKA QARLSSON (c):
          </note>
          <u who="Q4769498" xml:id="i-6d199343d9d3b3b7-2" n="9af3a288">
            <seg n="69e9d0bb">
              Herr talman! Jag ska bara förklara hur det ser ut. Våra organisationer
              ser lite olika ut. Vårt förbund, Centerkvinnorna, är ett fristående
              kvinnoförbund som uppfyller formulär 1 A. Vårt förbund har uppfyllt
              kraven för att få bidrag, vilket inte det moderata kvinnoförbundet
              har gjort. Därför är vi en av få organisationer som i dag har
              statsbidrag. Men vi är också goda förhandlare som har sett till
              att vårt parti går in och stöder vårt förbund med ytterligare
              pengar, trots att man inte har en summa motsvarande 10 %. Slår
              man samman detta blir vi beroende av alltihop från ett och samma
              ställe. Det är så förslaget ser ut. I dag får vi detta från två
              håll och får också i framtiden se till att vara goda förhandlare
              och se till att stärka våra positioner. Det är så det ser ut hos
              oss.
            </seg>
            <seg n="7df84ad0">
              Om man funderar på förslaget i dess helhet kan jag känna att
              förslaget är kanonbra. Det här handlar ju om att stärka kvinnorörelsen
              i Sverige i dess helhet. Det handlar inte bara om dessa små kvinnoförbund
              som finns i riksdagen eller i partierna. Den stora delen handlar
              om att stärka kvinnoorganisationerna i Sverige totalt.
            </seg>
            <seg n="61da3ac2">
              Och starka kvinnoorganisationer kommer att ligga på oss i de
              politiska kvinnoförbunden, som kommer att ligga på våra partier,
              som kommer att ligga på jämställdhetsministern och alla andra
              myndigheter, organisationer och föreningar runtom i Sverige. Det
              är helheten, bredden, som kommer att så att säga öppna upp för
              att vi verkligen ska nå framgång i detta arbete.
            </seg>
            <seg n="6e64fd8a">
              Ibland när man är ute och reser på andra håll i världen brukar
              detta nämnas. De vet ju hur bra vi är i Sverige. När man talar
              om att det inte är riktigt bra och att det finns lite grann kvar
              att göra, säger de: Herregud, ni har ju hållit på så himla länge.
            </seg>
            <seg n="c6e0081b">
              Det är väl lite grann i fråga om detta som det finns en frustration.
              Man tycker att det måste hända mer än i dag.
            </seg>
            <seg n="d11a6124">
              Förslaget när det gäller detta bidrag innebär en kraftig ökning
              mot i dag.
            </seg>
            <seg n="23cf999c">
              Jag tackar herr talmannen för att jag har fått 30 sekunders extra
              talartid.
            </seg>
            <seg n="f3081758">
              Jag har en förfrågan till statsrådet. Han har nu chansen så här
              precis före jul att svara på vilka summor som det handlar om.
              Vad kommer du att säga när du sätter dig vid regeringsbordet?
              Hur mycket pengar kommer du att säga att vi måste ha. Nu har du
              chansen att vara jultomte!
            </seg>
          </u>
          <note type="speaker" n="f5d1cda0">
            Anf. 137 Statsrådet JENS ORBACK (s):
          </note>
          <u who="Q6029071" xml:id="i-5b140d83ffb55376-0" n="8e03ba5b" next="i-3aff21c5281ff37e-0">
            <seg n="bfef14c8">
              Herr talman! Det visar sig att remissinstanserna är väldigt positiva
              till det här förslaget. Det har också kommit till min kännedom
              att många andra riksdagspartier ser med stor optimism fram mot
              ett förslag. Det tar jag till mig. Därför är min förhoppning också
              att kunna lägga fram ett förslag i samband med vårpropositionen.
              Det är min tanke.
            </seg>
            <seg n="4d1e8f3f">
              Men eftersom jag har sista ordet skulle jag vilja göra en kort
              betraktelse. Jag läste en interpellation från Annika Qarlsson,
              tror jag, där hon beskrev att det känns som att gå upp i en boxningsring
              när man går upp och debatterar jämställdhetsfrågorna men att det
              inte finns någon motståndare att möta. Jag reflekterade över detta
              när jag läste detta häromdagen. Och jag tycker att det ligger
              rätt mycket i det.
            </seg>
            <seg n="368860b1">
              När jag ser tillbaka på den jämställdhetsdebatt som har varit
              under de senaste veckorna känner jag att det finns en frustration
              och en brist på motståndare. Därför tror jag att det är viktigt
              att vi kan hitta motståndare. Men många människors olika inställningar
              i jämställdhetsfrågor måste komma fram. Och den som är tyst accepterar
              också på något sätt, när den har kunskap, en orättvisa eller till
              och med ett förtryck.
            </seg>
            <seg n="b3d24643">
              Jag skulle vilja säga att det när det gäller jämställdhetsfrågorna
              finns väldigt få platser där man neutralt kan förhålla sig till
              orättvisor. Därför hoppas jag väldigt mycket på en dialog i den
              här kammaren, där många olika synpunkter kan komma fram när det
              gäller feminism och när det gäller jämställdhet.
            </seg>
          </u>
          <note n="37f2e7cf">
            Överläggningen var härmed avslutad.
          </note>
          <note n="8da28257">
            17 § Anmälan om inkomna faktapromemorior om förslag från Europeiska
            kommissionen
          </note>
          <note n="2d543070">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="Q6029071" xml:id="i-3aff21c5281ff37e-0" n="8e03ba5b" prev="i-5b140d83ffb55376-0">
            <seg n="3146218a">
              KOM(2004)700
            </seg>
          </u>
          <note n="f13d4596">
            KOM(2004)693
          </note>
          <note n="9e5d0fa0">
            18 § Bordläggning
          </note>
          <note n="35f74342">
            Anmäldes och bordlades
          </note>
          <note n="d3919094">
            19 § Anmälan om interpellationer
          </note>
          <note n="f4878175">
            Anmäldes att följande interpellationer framställts
          </note>
          <note n="e7e926ab">
            den 17 december
          </note>
          <note n="d393e264">
            Nils-Erik Söderqvist
          </note>
          <note n="0a5843ec">
            Börje Vestlund
          </note>
          <note n="fb17a1b9">
            Stefan Attefall
          </note>
          <note n="daa54f90">
            Yvonne Andersson
          </note>
          <note n="8a163f3c">
            Interpellationerna redovisas i bilaga som fogats till riksdagens
            snabbprotokoll tisdagen den 18 januari 2005.
          </note>
          <note n="ad226ba9">
            20 § Anmälan om frågor för skriftliga svar
          </note>
          <note n="6f33c14e">
            Anmäldes att följande frågor för skriftliga svar framställts
          </note>
          <note n="e7e926ab">
            den 17 december
          </note>
          <note n="8e935f0d">
            Ulla Wester
          </note>
          <note n="a8837c85">
            Inger Davidson
          </note>
          <note n="a8837c85">
            Inger Davidson
          </note>
          <note n="36f54193">
            Björn Hamilton
          </note>
          <note n="5868aae8">
            Jan-Evert Rådhström
          </note>
          <note n="72c722eb">
            Mikaela Valtersson
          </note>
          <note n="99addc2a">
            Christin Hagberg
          </note>
          <note n="f86b7c1b">
            Fredrik Olovsson
          </note>
          <note n="3c441512">
            Ulf Sjösten
          </note>
          <note n="3c441512">
            Ulf Sjösten
          </note>
          <note n="e1337912">
            Cecilia Widegren
          </note>
          <note n="26199ac1">
            Frågorna redovisas i bilaga som fogats till riksdagens snabbprotokoll
            tisdagen den 18 januari 2005.
          </note>
          <note n="f3f543a0">
            21 § Anmälan om skriftliga svar på frågor
          </note>
          <note n="7fd96b1d">
            Anmäldes att skriftliga svar på följande frågor inkommit
          </note>
          <note n="eb45514d">
            den 15 december
          </note>
          <note n="95cf8442">
            Kerstin Kristiansson Karlstedt
          </note>
          <note n="c4074c1c">
            Axel Darvik
          </note>
          <note n="3c441512">
            Ulf Sjösten
          </note>
          <note n="0f0c24a0">
            Sten Tolgfors
          </note>
          <note n="1e8d0e5a">
            den 16 december
          </note>
          <note n="0f0c24a0">
            Sten Tolgfors
          </note>
          <note n="0f0c24a0">
            Sten Tolgfors
          </note>
          <note n="c4074c1c">
            Axel Darvik
          </note>
          <note n="e7e926ab">
            den 17 december
          </note>
          <note n="abc69f18">
            Cecilia Wigström
          </note>
          <note n="2d646362">
            Annelie Enochson
          </note>
          <note n="ad50d7e6">
            Lars Johansson
          </note>
          <note n="c5106509">
            Tuve Skånberg
          </note>
          <note n="0dbd98b7">
            Per Landgren
          </note>
          <note n="f75f3734">
            Svaren redovisas i bilaga som fogats till riksdagens snabbprotokoll
            tisdagen den 18 januari 2005.
          </note>
          <note n="712c861e">
            22 § Kammaren åtskildes kl. 16.15.
          </note>
          <note n="aba055bc">
            Förhandlingarna leddes
          </note>
          <note n="4762c23c">
            /Monica Gustafson
          </note>
        </div>
      </body>
    </text>
  </TEI>
</teiCorpus>
