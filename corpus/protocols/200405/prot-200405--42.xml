<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--42</head>
          <docDate when="2004-12-02">2004-12-02</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:42
          </note>
          <note>
            Torsdagen den 2 december
          </note>
          <note>
            Kl. 12:00 - 18:50
          </note>
          <note>
            1 § Justering av protokoll
          </note>
          <note>
            Justerades protokollet för den 26 november.
          </note>
          <note>
            2 § Avsägelser
          </note>
          <note>
            Andre vice talmannen meddelade att Ronny Olander (s) avsagt sig
            uppdraget som ledamot i socialförsäkringsutskottet.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Majléne Westerlund Panke (s)
            avsagt sig uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Göran Magnusson (s) avsagt
            sig uppdraget som ledamot i Europarådets svenska delegation från
            och med den 24 januari 2005.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till vissa utskott
          </note>
          <note>
            Andre vice talmannen meddelade att Socialdemokraternas riksdagsgrupp
            på grund av uppkomna vakanser anmält
          </note>
          <note>
            Andre vice talmannen förklarade valda till
          </note>
          <note>
            ledamot i socialförsäkringsutskottet
          </note>
          <note>
            suppleant i finansutskottet
          </note>
          <note>
            suppleant i kulturutskottet
          </note>
          <note>
            suppleant i arbetsmarknadsutskottet
          </note>
          <note>
            suppleant i bostadsutskottet
          </note>
          <note>
            suppleant i EU-nämnden
          </note>
          <note>
            från och med den 24 januari 2005
          </note>
          <note>
            ledamot i Europarådets svenska delegation
          </note>
          <note>
            suppleant i Europarådets svenska delegation
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:147
          </note>
          <note>
            Interpellation 2004/05:147 av Cecilia Wikström (fp) om statlig
            terror mot assyrier/syrianer i Syrien
          </note>
          <note>
            Interpellationen kommer att besvaras tisdagen den 18 januari
            2005.
          </note>
          <note>
            Skälet till dröjsmålet är resor.
          </note>
          <note>
            Per Thöresson
          </note>
          <note>
            Interpellation 2004/05:148
          </note>
          <note>
            Interpellation 2004/05:148 av Anne-Marie Ekström om kvinnors
            skyddsbehov
          </note>
          <note>
            Interpellationen kommer att besvaras fredagen den 3 december
            2004.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Barbro Holmberg
          </note>
          <note>
            Interpellation 2004/05:150
          </note>
          <note>
            Interpellation 2004/05:150 av Ana Maria Narti (fp) om försvarande
            av demokratin i världen
          </note>
          <note>
            Interpellationen kommer att besvaras tisdagen den 18 januari
            2005.
          </note>
          <note>
            Skälet till dröjsmålet är resor.
          </note>
          <note>
            Per Thöresson
          </note>
          <note>
            Interpellation 2004/05:157
          </note>
          <note>
            Interpellation 2004/05:157 av Annelie Enochson (kd) om kidnappade
            barn i Gaza
          </note>
          <note>
            Interpellationen kommer att besvaras tisdagen den 18 januari
            2005.
          </note>
          <note>
            Skälet till dröjsmålet är resor.
          </note>
          <note>
            Per Thöresson
          </note>
          <note>
            Interpellation 2004/05:187
          </note>
          <note>
            Interpellation 2004/05:187 av Cecilia Wikström (fp) om assyrier-kaldéer-syrianers
            situation i Irak
          </note>
          <note>
            Interpellationen kommer att besvaras tisdagen den 18 januari
            2005.
          </note>
          <note>
            Skälet till dröjsmålet är resor.
          </note>
          <note>
            Per Thöresson
          </note>
          <note>
            Interpellation 2004/05:191
          </note>
          <note>
            Interpellation 2004/05:191 av Cecilia Wigström (fp) om förhållandena
            på Utrikesdepartementet
          </note>
          <note>
            Interpellationen kommer att besvaras tisdagen den 25 januari
            2005.
          </note>
          <note>
            Skälet till dröjsmålet är resor.
          </note>
          <note>
            Per Thöresson
          </note>
          <note>
            Interpellation 2004/05:201
          </note>
          <note>
            Interpellation 2004/05:201 av Hillevi Larsson (s) om skatte-
            och momsfusk
          </note>
          <note>
            Interpellationen kommer att besvaras tisdagen den 14 december
            2004.
          </note>
          <note>
            Skälet till dröjsmålet är arbetsanhopning.
          </note>
          <note>
            Lilian Wiklund
          </note>
          <note>
            Interpellation 2004/05:202
          </note>
          <note>
            Interpellation 2004/05:202 av Kerstin Lundgren (c) om hemlösa
          </note>
          <note>
            Interpellationen kommer att besvaras fredagen den 10 december
            2004.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            Interpellation 2004/05:215
          </note>
          <note>
            Interpellation 2004/05:215 av Helena Bargholtz (fp) om läkemedel
            för rökavvänjning
          </note>
          <note>
            Interpellationen kommer att besvaras tisdagen den 25 januari
            2005.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            Interpellation 2004/05:222
          </note>
          <note>
            Interpellation 2004/05:222 av Lars-Ivar Ericson (c) om dataspelsvanor
            hos barn och ungdomar
          </note>
          <note>
            Interpellationen kommer att besvaras tisdagen den 25 januari
            2005.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            5 § Kommunikationer
          </note>
          <note>
            Föredrogs
          </note>
          <note type="speaker">
            Anf. 1 MONICA GREEN (s):
          </note>
          <note>
            Fru talman! Plingelingelinge tåget går, ut i vida världen. Den
            som 50 öre har får följa med på färden.
          </note>
          <note>
            Ja, så skulle man kunna sjunga om man hade varit på dagis nu,
            men nu ska vi prata om infrastruktur och satsningar som vi ska
            göra framöver.
          </note>
          <note>
            I det betänkande som vi nu ska diskutera behandlas budgetpropositionen
            2005 gällande utgiftsområde 22 Kommunikationer. Dessutom behandlas
            motioner från Moderaterna, Folkpartiet, Kristdemokraterna och
            Centerpartiet som har alternativa anslagsberäkningar. Tillsammans
            med anslagsberäkningen för trafikens infrastruktur behandlas även
            ett stort antal motionsförslag om upprustning och utbyggnad av
            olika vägar och järnvägar i landet och satsningar i vissa regioner.
            Till betänkandet har fogats fyra reservationer och åtta särskilda
            yttranden.
          </note>
          <note>
            Utskottet föreslår att riksdagen godkänner regeringens förslag
            att målet för politikområdet IT, elektronisk kommunikation och
            post är att alla ska ha tillgång till en samhällsekonomiskt effektiv
            och långsiktigt hållbar infrastruktur och därtill hörande samhällstjänster.
          </note>
          <note>
            Utskottet menar också att det är angeläget att vi får en fortsatt
            transportpolitik och en bra utveckling som äger rum i syfte att
            skapa ett hållbart och effektivt transportsystem.
          </note>
          <note>
            I separata reservationer har Moderaterna, Folkpartiet och Kristdemokraterna
            förordat en förändrad inriktning av transportpolitiken.
          </note>
          <note>
            Fru talman! Riksdagen lade den 24 november 2004 fast utgiftsområde
            22 Kommunikationer. Ramen omfattar drygt 31,6 miljarder kronor
            för budgetåret 2005. Det innebär en höjning av anslaget med drygt
            3 miljarder kronor. Utskottet föreslår att riksdagen godkänner
            regeringens förslag om hur detta belopp ska fördelas på olika
            ändamål inom utgiftsområdet. Den största delen av beloppet, 28
            miljarder, föreslås gå till underhåll och investeringar i vägar
            och järnvägar. Anslaget för banhållning och sektorsuppgifter på
            järnvägsområdet ökar med ungefär 2,7 miljarder jämfört med 2004.
            Även anslagen till väghållning och statsbidrag för vägområdet
            höjs med ungefär 1 miljard kronor. Anslagen och de föreslagna
            möjligheterna till lånefinansiering gör att det är möjligt att
            genomföra en angelägen ambitionshöjning inom väghållning och banhållning.
          </note>
          <note>
            Av den övriga fördelningen kan nämnas att utskottet föreslår
            823 miljoner kronor till Rikstrafiken och 400 miljoner kronor
            till Posten AB för att upprätthålla en grundläggande kassaservice
            i hela landet. Moderaterna, Folkpartiet, Kristdemokraterna och
            Centern har angivit budgetalternativ som redovisas i de särskilda
            yttrandena.
          </note>
          <note>
            Fru talman! I betänkandet behandlas också ett stort antal motionsyrkanden
            som berör främst upprustning och utbyggnad antingen i form av
            särskilda utpekade vägar och järnvägar eller i form av satsningar
            i vissa regioner. Enligt den rollfördelning som riksdagen har
            fastställt genom det transportpolitiska beslutet 1998 bör riksdagens
            roll dock i första hand vara att ange övergripande mål och riktlinjer
            för planeringen, fastställa finansiella ramar, säkerställa en
            god kontroll av statens finanser och skapa förutsättningar för
            en effektiv organisation för att förvalta avsatta resurser. Därför
            föreslår utskottet att förslaget i betänkandet antas.
          </note>
          <note>
            Nu kan debatten börja.
          </note>
          <note type="speaker">
            Anf. 2 ELIZABETH NYSTRÖM (m):
          </note>
          <note>
            Fru talman! Socialdemokraterna har regerat i 63 av 72 år. All
            tid i världen har funnits för att få en fungerande och bra infrastruktur
            på plats. Men i stället tvingas jag konstatera att vägnätet håller
            på att falla sönder. Exempelvis är anslagen för att tjälsäkra
            vägarna inte tillräckliga. Vi moderater tycker att majoriteten
            satsar en oproportionerligt stor andel av infrastruktursatsningarna
            på järnvägen jämfört med satsning på vägnätet. Infrastrukturpolitiken
            måste få en ändrad inriktning, vilket jag ämnar redovisa i det
            följande.
          </note>
          <note>
            Det moderata anslaget till utgiftsområde 22 har en högre ambitionsnivå
            än vad regeringen mäktar med. Vi anslår totalt 1,5 miljarder kronor
            mer än regeringen nästkommande år.
          </note>
          <note>
            Men vi hälsar med tillfredsställelse att regeringen lyckats spara
            på anslaget till Vägverket i enlighet med vad vi yrkade förra
            året. Vänsterkartellen som tidigare kritiserade vår besparing
            har nu fått krypa till korset. Därmed har 100 miljoner kronor
            kunnat användas på annat håll.
          </note>
          <note>
            Jämfört med regeringens budgetproposition föreslår vi en ökning
            av anslaget till väghållning på 2 miljarder kronor för år 2005.
            Det innebär ökade resurser till vägutbyggnad och möjliggör åtgärder
            i syfte att minska antalet dödade i trafiken. En ökning av anslaget
            till det enskilda vägnätet ger landsbygdsboende förbättrade kommunikationsmöjligheter
            och ökad trygghet i vardagen.
          </note>
          <note>
            Den totala eftersläpningen av underhållet, det så kallade underhållsberget,
            uppgick vid det senaste årsskiftet till drygt 17 miljarder kronor.
            Situationen med långa avstängningsperioder och nedsättning av
            bärigheten på en stor del av vägarna i skogsbygden är inte acceptabel.
            Den hotar skogslänens utveckling. Det innebär vidare att målet
            att undvika restriktioner under tjällossningsperioden på vägar
            som är viktiga för näringslivet enbart nås till cirka två tredjedelar.
          </note>
          <note>
            Regeringen anslår 16,6 miljarder kronor till väghållning och
            statsbidrag. Anslagsbehovet för räntor och amorteringar är 2,1
            miljarder, vilket måste dras bort direkt från anslaget till vägar.
            Då återstår 14,5 miljarder nästa år till vårt vägnät.
          </note>
          <note>
            Jag har vid flera tillfällen i denna kammare pekat på vikten
            av att bygga ut riksväg 45, eller som den borde heta, Europaväg
            45. När nu hotet mot Saabs existens kom fick regeringen äntligen
            bråttom. Vi får hoppas att denna omvändelse under galgen kan rädda
            arbetstillfällen i Västsverige. Men oaktat utvecklingen för bilindustrin
            i Västsverige är det bra att något görs för att förbättra kommunikationerna
            där.
          </note>
          <note>
            Fru talman! Någon frågade mig om det inte var en lösning fem
            i tolv. Mitt svar är att lösningen kom kvart över tolv. Utbyggnaden
            av denna väg är oerhört viktig, men jag beklagar att det sker
            på bekostnad av andra utlovade vägprojekt som senareläggs eller
            utgår helt ur planen. De moderata förslagen hade möjliggjort både
            utbyggnad av riksväg 45 och de övriga utlovade projekten.
          </note>
          <note>
            Vad gäller järnvägssektorn föreslår vi inte några neddragningar
            för banhållningen och Banverkets sektorsuppgifter. Vi vill dock
            understryka att vi anser att järnvägarna får en alltför stor andel
            av investeringarna i förhållande till vägarna.
          </note>
          <note>
            Inom Banverkets administration föreslår vi en minskning med 65
            miljoner kronor. En effektivisering och besparing bör kunna ske
            genom att hela Banverkets produktion upphandlas. Banverkets konkurrensutsatta
            verksamheter ska bolagiseras för att verkets olika roller ska
            kunna tydliggöras. Vänsterkartellen kommer nog till insikt om
            att detta också är möjligt, men det tar tid.
          </note>
          <note>
            Posten har ombildats till ett aktiebolag och verkar därmed under
            andra förutsättningar än tidigare. Medlemskapet i EU begränsar
            kraftigt statens möjlighet att lämna bidrag till olika självständiga
            företag, däribland Posten. Riksdagens krav att tillhandahålla
            kassaservice är rimligt, men det är långtifrån givet vare sig
            att det är Posten AB som ska tillhandahålla tjänsten eller hur
            kassatjänsten ska utformas.
          </note>
          <note>
            Det finns enligt vår mening möjlighet att utforma olika lösningar
            beroende på lokalisering och efterfrågan. Möjligheten att tillhandahålla
            begränsad kassatjänst också på mindre orter finns även hos andra
            aktörer än Posten AB. Vi har sedan tidigare utlovats en översyn
            av Postens verksamhet samt av vilka statliga insatser som krävs
            för att upprätthålla en grundläggande kassaservice. Vi efterlyser
            fortfarande en sådan översyn. Vi avvisar därför regeringens anslag
            på 400 miljoner kronor för ersättning till Posten AB för rikstäckande
            betalningsservice.
          </note>
          <note>
            På s. 32 under utgiftsområde 22 finns en sammanställning av tillståndet
            i vägtransportsystemet. Förra året kallade man det för samlad
            bedömning av måluppfyllelsen av transportpolitiken. Förra året
            kunde vi klart utläsa att det knappast fanns något delmål som
            uppfylldes. Tyvärr är det nästan lika illa nu. Av 18 olika delmål
            är det endast sju där man bedömer att målet kommer att nås. I
            årets budgetproposition står det klart och tydligt att när det
            gäller antalet dödade och svårt skadade kommer målet inte att
            nås. I dagens medier blir vi påminda om detta. Jag citerar ur
            dagens Svenska Dagbladet:
          </note>
          <note>
            Var tredje svensk väg döms ut i säkerhetstest är rubriken. Underkänt!
            Det är betyget för 30 procent av landets mest trafikerade vägsträckor.
            Det visar en säkerhetsklassificering Motormännens Riksförbund
            genomfört.
          </note>
          <note>
            Mätningarna har gjorts enligt det europeiska Eurorap-systemet
            där vägarna som stjärnmärks i en skala från 4 till 1.30 procent
            av Sveriges trafiktätaste vägar får underbetygen en eller två
            stjärnor.
          </note>
          <note>
            Det här visar på stora brister hos vägnätet när det gäller att
            nå Nollvisions mål, säger Motormännens vd Maria Spetz.
          </note>
          <note>
            Ytterst faller ansvaret på regering och riksdag som inte beviljar
            nödvändiga anslag för att åtgärda trafiksäkerhetsbristerna. Direkt
            oförsvarligt är det att järnvägssatsningar prioriteras på bekostnad
            av väginvesteringar när 90 procent av trafiken finns på vägarna.
          </note>
          <note>
            Det enda jag kan säga är att det är bedrövligt.
          </note>
          <note>
            Fru talman! Jag yrkar bifall till reservation nr 1.
          </note>
          <note>
            Avslutningsvis vill jag tacka kansliet för ett mycket gott samarbete
            under året. Jag önskar er alla en god jul och ett gott nytt år.
          </note>
          <note type="speaker">
            Anf. 3 ERLING BAGER (fp):
          </note>
          <note>
            Fru talman! Allra först vill jag yrka bifall till Folkpartiets
            reservation nr 2.
          </note>
          <note>
            I Folkpartiets budgetalternativ ligger vi lika med regeringen
            på anslaget till järnvägar. För vägar ligger vi på plus 450 miljoner.
            Om man ser över en flerårsplan satsar vi cirka en halv miljard
            per år mer än regeringen, vilket om man räknar på en treårsperiod
            ger 1,5 miljarder mer till vägar än vad regeringen föreslår. När
            det gäller flyget har vi ett anslag på ytterligare 5 miljoner
            per år till icke statliga flygplatser. Runar Patriksson kommer
            mer ingående att ta upp och kommentera Folkpartiets anslag till
            vägar och flyg senare i debatten.
          </note>
          <note>
            Folkpartiet anser att trafikpolitiken ska ha som mål att bidra
            till ökad tillväxt, förbättrad miljö och ökad trafiksäkerhet.
            Det är viktiga mål för trafikpolitiken som vi framför, inte minst
            i vår kommittémotion.
          </note>
          <note>
            Sverige behöver tillväxt för arbete och för välfärd. Sverige
            har inte för mycket tillväxt utan för lite. Goda transportmöjligheter
            för råvaror till industrin och för industrins produkter till export
            eller till kunder är en förutsättning för ökad tillväxt.
          </note>
          <note>
            Den traditionella infrastrukturen i vårt land vägar och järnvägar
            har under flera decennier eftersatts vad avser såväl underhåll
            av befintlig infrastruktur som utbyggnad av ny infrastruktur.
          </note>
          <note>
            Folkpartiet anser att de nya investeringarna i vägar som måste
            göras främst är av två slag. För det första gäller det att så
            kallade flaskhalsar på vägnätet byggs bort. Detta gäller framför
            allt i våra storstäder, men det finns flaskhalsar även på annat
            håll. För det andra måste den så kallade nordiska triangeln mellan
            Köpenhamn, Oslo och Stockholm färdigställas.
          </note>
          <note>
            När det gäller finansiering har Folkpartiet i flera år föreslagit
            att man ska pröva privata finansieringsformer som med en sammanfattande
            beteckning brukar kallas PPP , Public and Private Partnership
            . Finansieringen av PPP-projekt kan ske genom att nyttjarna trafikanterna
            erlägger avgifter eller genom att staten hyr anläggningarna eller
            genom en kombination av dessa finansieringsformer.
          </note>
          <note>
            Vi är från Folkpartiet beredda att positivt pröva denna typ av
            finansiering för både vägar och järnvägar.
          </note>
          <note>
            I storstadsregionerna Stockholm, Göteborg och Malmö har utbyggnaden
            av trafikens infrastruktur inte på något sätt hållit takten med
            befolkningsökningen. Det leder till betydande trafikstockningar
            i rusningstid med stora samhällsekonomiska förluster, förutom
            de betydande olägenheter detta självfallet utgör för de boende.
          </note>
          <note>
            För Folkpartiet är det av såväl miljö- som transportekonomiska
            skäl en utgångspunkt för infrastrukturen att investeringar i spårbunden
            trafik är särskilt angelägna i landets mest tätbefolkade områden.
            Till detta kommer den så kallade getingmidjan i centrala Stockholm
            som utgör ett växande hinder för en fungerande järnvägstrafik
            både för Stockholmsregionen och för järnvägstrafiken till och
            från alla delar av landet i söder, väster och norr.
          </note>
          <note>
            I Västsverige utgör Göteborgs central en betydande så kallad
            flaskhals med sin säckkonstruktion. Den tågförbindelse som kallas
            Västlänken skulle underlätta tågtrafiken genom Göteborg väsentligt
            och skulle senare möjliggöra snabbtågsförbindelser med Landvetters
            flygplats. Det skulle också innebära att vi kunde använda mer
            regionala tåg i hela Västsverige. När trängseln inom Göteborgs
            central och city minskar kan fler regionaltåg komma från Skara
            och Mariestad. Det är viktigt.
          </note>
          <note>
            Vi välkomnar att regeringen i det så kallade Trollhättepaketet
            för väg- och tågförbindelser nu även talar om väg 45 som fyrfältsväg.
            I Folkpartiets tillväxtprogram för Västsverige, som presenterades
            i mars i år, fanns fyrfältsstandard som krav på E 6, E 20, riksväg
            40 och 45 och en prioritering av riksväg 45. I dag måste den biltrafik
            som genereras från Landvetter och som ska åt annat håll, till
            exempel Alingsås, först in till Göteborg sedan tillbaka på E 20.
            En förbindelse mellan väg 40 och E 20 skulle lösa den knuten.
          </note>
          <note>
            Vi anser liksom tidigare att regeringens, tillsammans med sina
            rödgröna samarbetspartiers, planer för en norrbotniabana saknar
            samhällsekonomisk grund. Det har även framhållits av Banverket
            i dess bedömning. Norrbotniabanan bör därför utgå ur investeringsplanerna
            för 20042015.
          </note>
          <note>
            Inom planeringsramen för järnvägar frigörs därmed 3 miljarder
            kronor för denna period. Hela Norrbotniabanan skulle kräva investeringar
            i storleksordningen 20 miljarder kronor eller mer, varav merparten
            således skulle komma efter den aktuella planperioden.
          </note>
          <note>
            Fru talman! Den svenska transportstrukturen bygger på en kombination
            av transporter på väg, järnväg, till sjöss och i luften. Trafiknätet
            måste därför utformas så att kraftfulla noder utvecklas där det
            blir möjligt att på ett trafikekonomiskt och miljömässigt effektivt
            sätt växla mellan olika trafikslag på väg, järnväg och till sjöss.
          </note>
          <note>
            Den svenska sjöfarten har under en rad av år tidigare varit hotad
            av konkurrens från andra länder. Under senare år har situationen
            för näringen förbättrats. I och med att rederistödet försvunnit
            och ersatts med en så kallad nettolösning har ett mycket viktigt
            steg tagits för sjöfarten.
          </note>
          <note>
            Inom ramen för EU:s gemensamma sjöfartspolitik har införts tonnagebaserad
            skatteberäkning av sjöfarten. Detta har införts i de andra EU-länderna
            bortsett från Österrike, som ingen bedriver, och Sverige som har
            varit mycket senfärdigt.
          </note>
          <note>
            I Folkpartiets kommittémotion har vi framfört detta krav under
            flera år. Det är glädjande att regeringen nu äntligen har tillsatt
            en utredning om tonnageskatt, även om det har varit en senfärdig
            behandling.
          </note>
          <note>
            Jag går nu över till att kommentera isbrytningen.
          </note>
          <note>
            Kostnaden för isbrytning utgör en betydande del av Sjöfartsverkets
            budget. En normalvinter handlar det om 230 miljoner eller mer.
          </note>
          <note>
            Från Folkpartiet, Moderaterna och Kristdemokraterna anser vi
            att kostnadsansvaret för isbrytning bör ingå i statens generella
            regionalpolitiska åtaganden. Vi anser också att regeringen tillsammans
            med Finland och Estland så snart som möjligt bör verka för att
            undersöka möjligheten att utverka regionalpolitiskt stöd från
            EU. Det är viktigt för att vi ska kunna hålla sjöfarten och farlederna
            öppna på de viktiga lederna i Östersjön och Bottenviken.
          </note>
          <note>
            Vad vore mer naturligt än att vi tillsammans med andra EU-länder,
            som Finland och Estland, försöker driva frågan?
          </note>
          <note>
            Fru talman! Slutligen yrkar jag bifall till Folkpartiets reservation
            nr 2. Även jag vill tacka trafikutskottets kansli för ett mycket
            värdefullt arbete under året.
          </note>
          <note>
            Till er alla: God jul.
          </note>
          <note type="speaker">
            Anf. 4 TUVE SKÅNBERG (kd):
          </note>
          <note>
            Fru talman! Jag vill fortsätta med välgångs- och julönskningarna.
            Jag önskar god jul och tackar kanslipersonalen för det goda arbetet
            med den tunga behandling av utgiftsområde 22 som det ju är varje
            år.
          </note>
          <note>
            Jag vill också yrka bifall till reservation 3.
          </note>
          <note>
            Monica Green slog an tonen med den lilla käcka dagissången där
            färden kostar 50 öre. Det är lite svårt att lätta upp en så siffertyngd
            debatt som den vi befinner oss mitt inne i. Jag tycker att hon
            gjorde det väl. Genom huvudet drog dock att detta inte bara är
            en sagans verklighet. När jag var i Kina med socialutskottet för
            en del år sedan kostade färden bokstavligt talat 50 öre. Det finns
            ekonomiska system som styrs så stenhårt att staten håller i alla
            transportslag och produktionsslag och medborgarna hänvisas till
            att åka buss, dock för 50 öre.
          </note>
          <note>
            Det kan hända att det finns någon i kammaren som tycker att detta
            vore en god ordning också för Sverige. Det tycker inte Kristdemokraterna.
            Vi tycker att kostnaderna ska göras synliga, att medborgarna ska
            veta vad det kostar och också bidra, såsom nu sker, inte bara
            via skattsedeln utan också till exempel när man köper bensin till
            bilen. Där synliggörs vad kostnaderna är, att det inte kostar
            bara 50 öre detta sagt med anledning av Monica Greens lilla dagissatsning.
          </note>
          <note>
            Kristdemokraternas föreslagna ram till budget för utgiftsområde
            22 var 42 miljoner större än regeringens. Riksdagsmajoriteten
            av s, v och mp har ju redan beslutat, den 24 november, om ekonomiska
            ramar och då röstat ned vårt förslag, och därför kommer Kristdemokraterna
            inte att delta i det aktuella beslutet om anslagsfördelningen
            inom utgiftsområde 22.
          </note>
          <note>
            Vår politik när det gäller området kommunikationer har två utgångspunkter:
            Vi vill ha ett utvecklat välstånd, och vi vill ha miljöhänsyn.
            De två stora och viktiga frågorna ska kunna kombineras. En bra
            kommunikation är en förutsättning för att vårt land ska kunna
            utveckla välstånd och öka sysselsättning och tillväxt. För ett
            land som Sverige har transporterna särskilt stor betydelse eftersom
            vi inte direkt ligger centralt i Europa. Vi vet dock att transporterna
            belastar miljön och att ytterligare insatser måste göras för att
            minska utsläppen.
          </note>
          <note>
            Den långsiktiga hållbarheten förutsätter att de mest miljövänliga
            alternativen ska utvecklas. Då behöver naturligtvis järnvägens
            och sjöfartens ställning stärkas, samtidigt som Kristdemokraterna
            också stämmer in i kravet på att fossila bränslen successivt ska
            fasas ut. Detta gäller då framför allt vägtrafiken.
          </note>
          <note>
            Kristdemokraterna anser att investeringarna ska tidigareläggas
            och effektiviseras genom PPP-projekt, som Erling Bager alldeles
            nyss beskrev. Detta har inte regeringspartierna med Socialdemokraterna
            i spetsen velat gå till mötes. Vi tror att det är Vänstern som
            är politiskt blockerad på den här punkten och beklagar det djupt.
            Det skulle kunna ha inneburit att vi hade fått större trafiksäkerhet
            på vägarna med färre människor svårt skadade och dödade. Det är
            en väg som där den har prövats har visat sig framgångsrik och
            som skulle vara framgångsrik att pröva i ännu större skala.
          </note>
          <note>
            För perioden 20042015 har riksdagen beslutat om en planeringsram
            för byggande och underhåll av vägar och järnvägar som innebär
            ökade anslag jämfört med inledningen av 2000-talet. Det välkomnar
            vi. Planer är dock inte detsamma som förverkligade projekt. Vi
            menar att det för Sveriges kommunikationer är avgörande att den
            senaste planperiodens successiva anslagsneddragningar inte upprepas
            en gång till.
          </note>
          <note>
            Kristdemokraterna ställer sig bakom ökningen av den totala planeringsramen
            men bedömer att en oproportionerligt stort del av dessa resurser
            kommer att användas till de stora järnvägsprojekt vi hörde nämnas
            tidigare, som har lönsamhetskalkyler som lämnar mycket i övrigt
            att önska. Vi menar att en större del av resurserna behöver satsas
            på vägarna. Vägarna är och har under hela den period jag haft
            inblick i trafikutskottet och jobbat med dessa frågor varit under
            all kritik. Vägverket har inte ens kunnat börja minska den eftersläpning
            av vägunderhållet som i dag uppgår till uppskattningsvis 17 miljarder
            kronor. Det är beklagligt.
          </note>
          <note>
            Vi skulle däremot vilja föreslå en ökad satsning på detta vägverk.
            För underhåll av och investeringar i vägar under perioden 20052007
            vill Kristdemokraterna avsätta 1,7 miljarder mer i anslag än vad
            regeringen har föreslagit. Av detta reserverar vi 800 miljoner
            kronor till ett förbättrat vägunderhåll. För budgetåret 2005 innebär
            detta att anslaget till väghållning och statsbidrag skulle höjas
            med 400 miljoner kronor. Vi anser också att anslagsposten för
            drift och byggande av enskilda vägar bör öka med 10 %, vilket
            innebär en medelshöjning med ungefär 66 miljoner kronor. Sammanlagt
            blir det alltså 729 miljoner kronor för år 2005.
          </note>
          <note>
            Vi vill också föreslå att ett program läggs fast för investeringar
            med alternativ finansiering. Det skulle innebära att en rad angelägna
            väg- och järnvägsbyggen kunde starta snabbare och tidigare. Som
            nämnts är det framför allt PPP-lösningarna vi vill utnyttja där.
          </note>
          <note>
            På järnvägsområdet vill vi ha en effektivare järnvägssatsning.
            För år 2005 räknar vi i vårt förslag med att anslaget för banhållning
            och sektorsuppgifter på järnvägsområdet skulle kunna reduceras
            med 300 miljoner kronor genom just effektivisering.
          </note>
          <note>
            Vi vill utveckla sjöfarten genom en förbättrad infrastruktur.
            Därför vill vi under perioden 20042015 avsätta medel för Sjöfartsverkets
            annars avgiftsfinansierade investeringar i farleder. För åren
            2006 och 2007 anser vi att 100 miljoner kronor bör avsättas i
            ett nytt anslag för detta ändamål.
          </note>
          <note>
            Vi vill också trygga flygplatskapaciteten i Stockholmsområdet.
            Det skulle vara oerhört viktigt att komma till skott, att det
            avsätts medel och att man antingen planerar vidare för Bromma
            eller ser till att Brommas funktion på ett fullvärdigt sätt kan
            skötas av en annan likvärdig flygplats i Storstockholms närhet.
          </note>
          <note>
            Vi har noggrant prövat möjligheten att genom en effektivisering
            av verksamheten spara på administrationsanslaget. Vår bedömning
            är att det för budgetåret 2005 är möjligt att uppnå en besparing
            på sammanlagt 58 miljoner kronor vad gäller administrationsanslaget
            på utgiftsområde 22. Vi pekar särskilt ut anslagen till Banverket,
            Rikstrafiken, SIKA och Post- och telestyrelsen samt anslagen till
            VTI och informationstekniken.
          </note>
          <note>
            Fru talman! Jag vill också säga några ord om reservation 3.
          </note>
          <note>
            Vi kristdemokrater står bakom det övergripande transportpolitiska
            mål som riksdagen har fastställt om att säkerställa en samhällsekonomiskt
            effektiv och långsiktigt hållbar transportförsörjning för medborgarna
            och näringslivet i hela vårt land. Vi menar dock att den socialdemokratiska
            regeringen, stödd av v och mp, fokuserar alltför mycket på att
            lägga resurser på långsiktigt hållbara transportsystem, hur viktigt
            detta än är. Vi menar att det måste råda en balans mellan effektivisering
            och långsiktigt hållbar transportförsörjning så att man inte slår
            undan fötterna för effektiviseringen.
          </note>
          <note>
            Vår analys pekar på att detta till betydande del hänger samman
            med att investeringar i och underhåll av vägar får stå tillbaka
            för de stora järnvägsprojekten, vilka som jag nämnde tidigare
            har otillräckliga och bristande lönsamhetskalkyler.
          </note>
          <note>
            Regeringen är ytterst ansvarig för att de mål som riksdagen beslutat
            om närmare utformas på ett sådant sätt att de kan följas upp.
            Genom uppställande av otillräckligt utformade mål som prioriteringskriterium
            har regeringen allvarligt brustit i sin styrning av länens infrastrukturplanering.
          </note>
          <note>
            Kristdemokraterna föreslår att de transportpolitiska delmålen
            ska utformas på ett sådant sätt att det är möjligt att mäta, jämföra
            och följa upp infrastrukturåtgärder i förhållande till dessa mål.
            Så sker inte nu, men det skulle kunna göras.
          </note>
          <note>
            Jag vill också instämma i den plädering som alldeles nyss skedde
            om Europavägsklassning av riksväg 45, som vi kristdemokrater kommer
            att stödja i voteringen.
          </note>
          <note type="speaker">
            Anf. 5 KARIN SVENSSON SMITH (v):
          </note>
          <note>
            Fru talman! Jag vill också börja med att i den här debatten tacka
            kansliet för att ni gör ett arbete som alla partier är mycket
            nöjda med. Vi har inget övrigt att önska när det gäller ert sätt
            att underlätta för oss att utföra vårt arbete i riksdagen.
          </note>
          <note>
            Den här debatten utgår från ett budgetbetänkande och den handlar
            om utgifterna för nästa år. Men jag skulle ändå vilja ta tillfället
            i akt att reflektera något över målet för transportpolitiken,
            långsiktigt hållbar transportförsörjning som är samhällsekonomiskt
            effektiv. Vi har inga reservationer till det här betänkandet från
            Vänsterpartiets sida, men vi har ett särskilt yttrande som jag
            ska beröra sedan. Och vi yrkar bifall till förslaget i dess helhet.
          </note>
          <note>
            Vad menar man med långsiktigt hållbart? Jag tror att folk i allmänhet
            tänker att det är ekologi och miljö som ligger bakom begreppet
            långsiktig hållbarhet. Ja, det var ju den ursprungliga innebörden
            när begreppet myntades i Brundtlandkommissionens rapport 1988.
          </note>
          <note>
            Men jag tror att det senaste halvåret har gett begreppet långsiktig
            hållbarhet en ny dimension. För ungefär ett år sedan kostade ett
            fat olja 25 dollar. Nu pendlar priset runt 50 dollar, det vill
            säga det dubbla. Läser man ekonomisidorna i tidningarna kan man
            notera att oljepriset tenderar att hota tillväxten och BNP:n i
            många länder, till och med i världsekonomin som helhet.
          </note>
          <note>
            Det här tycker jag lite grann stämmer till eftertanke när vi
            nu planerar för hur vi ska använda skattebetalarnas pengar till
            att investera och satsa på olika transportsystem. Det gäller att
            sätta de som är fossilbränsleburna, det vill säga 100 % av flyget
            och 98 % av vägtrafiken, i relation till dem som klarar sig utan
            fossila bränslen. Jag återkommer till det här lite senare.
          </note>
          <note>
            Någon av de föregående talarna konstaterade att det är en dålig
            måluppfyllelse för de delmål vi har. Ja, det är rätt dålig måluppfyllelse,
            kanske allra sämst när det gäller miljö- och trafiksäkerhet. Då
            är frågan om alternativet i den här debatten, som man finner om
            man läser reservationerna, skulle underlätta för oss att uppfylla
            de transportpolitiska målen. Vore det bättre om den borgerliga
            alliansen styrde? Kan man i deras politik finna att det är lättare
            att nå de transportpolitiska målen? Inte med bästa vilja i världen
            tror jag att man kan hitta detta. Det vore tvärtom en större satsning
            på ohållbara transportslag i förhållande till de hållbara.
          </note>
          <note>
            Elizabeth Nyström konstaterade i talarstolen före mig att 90
            % av trafiken sker på våra vägar och att det är där man ska satsa.
            Om det vore riksdagens uppgift att vidmakthålla det ohållbara
            hade hon rätt. Men vi har ju sett i det rödgröna regeringssamarbetet
            att vårt uppdrag är att underlätta omställningen av transportsystemet
            och göra det långsiktigt hållbart. Därav kommer att man har ändrat
            relationen mellan väginvesteringar och järnvägsinvesteringar till
            ett till två. År 1998 var det alltså ett till järnväg och två
            till väg. I den senaste investeringsplanen som vi har fastställt
            här i riksdagen är det det motsatta som är fallet.
          </note>
          <note>
            Men infrastrukturen blir inte långsiktigt hållbar för att man
            har en vacker järnväg att titta på. Det är det som det finns anledning
            att fundera över nu när vi håller på och tar fram en transportpolitisk
            proposition som ska behandlas i riksdagen nästa år. Då ska vi
            diskutera hur vi gör sammantaget för att åstadkomma det vi vill
            och uppfylla de delmål vi har satt upp inom transportpolitiken.
          </note>
          <note>
            Därefter vill jag komma till det särskilda yttrande som har lämnats
            från Vänsterpartiet och Miljöpartiet. Av de pengar som används
            av staten inom vårt område går 97 % till infrastrukturen, till
            vägarna och järnvägarna, både till investeringar och till underhåll.
            Bara 3 % går till resten, det vill säga till att bedriva trafiken,
            att satsa på trafiksäkerhet som inte har med investeringar att
            göra, till forskning, ja, till allting som inte är investeringar
            och underhåll av infrastrukturen.
          </note>
          <note>
            Det här hävdar jag är intimt förknippat med att det är det mest
            manliga politikområdet näst försvarspolitiken. Män i allmänhet
            är mer involverade och känslomässigt befryndade med såväl själva
            tunnlarna och motorvägarna som med fordonen än vad vi kvinnor
            är genomsnittligt sett. Gå in i vilken Pressbyråkiosk som helst
            och titta på hur det står till med de tidningar och tidskrifter
            som på något sätt berör vårt politikområde. Jag letar och letar
            men hittar ingenting om tågtrafik, trafiksäkerhet eller miljöanpassning
            av transporter. Det kanske är för smalt, även om merparten av
            oss är beroende av kollektivtrafiken för vår transportförsörjning.
          </note>
          <note>
            Däremot hittar jag en mängd tidningar som handlar om fordon,
            framför allt personbilar, och som väldigt mycket vänder sig till
            intressen som jag inte tror i första hand är av feminint slag.
            Det här är kanske en av förklaringarna till att vi enligt min
            mening har så skev fördelning mellan själva infrastrukturen och
            transporterna.
          </note>
          <note>
            Rikstrafiken handlar det särskilda yttrandet om. I den senaste
            budgetuppgörelsen fick vi från Miljöpartiet och Vänsterpartiet
            igenom att 30 miljoner ytterligare skulle tillföras för trafikupphandling
            av kollektivtrafik. Att det blir så kommer vi så gott vi kan att
            bevaka i regleringsbrevet. Annars finns det inte förutsättningar
            för de olika länstrafikbolagen att ge ens den nuvarande kollektivtrafiken
            som medborgarna använder sig av och förväntar sig få i framtiden.
            Då kommer Tåg i Bergslagen, Bohusbanan, Uven och många andra projekt
            att antingen minska eller helt ta bort det tågtrafikutbud som
            finns. Det är fullständigt stick i stäv mot planerna för långsiktigt
            hållbar utveckling.
          </note>
          <note>
            Det som i stället har blivit Rikstrafikens uppgift, utan extra
            anslag, är att försörja ett antal orter med flygtrafik. Visst
            finns det flygtrafik som är regionalpolitiskt motiverad, men att
            den ska få bli en gökunge och knuffa ut tågtrafik är inte rimligt
            i förhållande till de riksdagsbeslut vi har om trafikpolitikens
            inriktning.
          </note>
          <note>
            Jag tänkte också säga något om trafiksäkerhet. Förvisso debatterade
            vi den så sent som för en vecka sedan, men jag skulle ändå vilja
            beröra den. Kanske lite inspirerad av Monica Green, som försöker
            göra den här debatten lite trevligare, tänkte jag använda mig
            av lyrik snarare än torra siffror. Det är tre strofer ur en diktsamling
            som heter Ursinnesvägar av en person som heter Gert Glentow. Han
            skriver så här:
          </note>
          <note>
            Vi kanske återkommer till trafiksäkerheten på annat sätt senare.
          </note>
          <note>
            Jag tänkte också säga någonting om det transportpolitiska målet
            Transportkvalitet. Enligt vad jag har förstått av de borgerliga
            partierna är man mycket missnöjd med underhållet av våra vägar.
            Jag kan hålla med om att särskilt när det gäller grusvägarna i
            skogsbygderna finns det allvarliga hinder som medborgarna har
            meddelat oss i trafikutskottet och som vi ska ta på största allvar.
            Därför avsattes 17 miljarder öronmärkta för underhåll av vägarna
            i skogsregionerna.
          </note>
          <note>
            Men frågan är vad man ska göra om man finner att det är problem
            med kvaliteten. Ska man inte fundera på vad det är som gör att
            vägarna så snabbt körs sönder. Vad är det som gör att det inte
            bara är ytan som behöver förnyas utan hela vägkroppen? Jo, det
            är det faktum att så stor del av godstransporterna framförs på
            väg, att vi inte har hittat en smart mix mellan vägar, järnvägar
            och sjöfart. Det är också anledningen till att vi inte klarar
            klimatmålen. Vägtrafiken har ökat för mycket, särskilt den tunga
            trafiken.
          </note>
          <note>
            Skulle man till exempel EU-harmonisera maxvikten på lastbilar
            det är såvitt jag vet det enda område där Vänsterpartiet aktivt
            kräver EU-anpassning till max 40 ton i stället för 60 ton, skulle
            också många av problemen med att grusvägsnätet körs sönder i tjällossningstider
            försvinna.
          </note>
          <note>
            Jag vill apropå underhållsberget erinra om att vi hade en offentlig
            utfrågning. Jag vill be Elizabeth Nyström att titta i protokollet
            igen. Du brukar, såvitt jag vet, ha sakligt underbyggda argument.
            Men du pratade i dag om underhållsberget, och du bör titta på
            vad forskarna sade om det. Finns det belagt någonstans? Har Väg-
            och transportforskningsinstitutet i sin granskning funnit att
            det finns någon dokumentation för att vi har ett underhållsberg?
            Nej, det finns inte. Det fanns tidigare fruktansvärt vidlyftiga
            planer utan täckning. Nu är de neddragna, och då kallas mellanskillnaden
            för underhållsberg. Men sakligt sett konstaterar Vägverket att
            den tekniska kvaliteten på vägarna inte är sämre nu än tidigare,
            och klagomålen har faktiskt minskat i omfattning.
          </note>
          <note>
            Vart tar transportkvaliteten vägen när det gäller kollektivtrafiken?
            De som reser där har också intresse av att tågen kommer i tid,
            att man kan lita på att tåget plötsligt inte är inställt för att
            SJ av lönsamhetsskäl har hyrt ut sina tågsätt i stället för att
            använda dem i den svenska trafiken eller att motsvarande har skett
            i regionaltrafiken. Där har vi en hel del brister vi borde hämta
            in. Då måste man tulla på relationen mellan 97 % och 3 %. Det
            är en sak vi kan återkomma till i den transportpolitiska propositionen.
          </note>
          <note>
            Vi har alla inom trafikutskottet ett stort intresse av att det
            hela ska bli så bra som möjligt inom de områden som engagerar
            oss, men som riksdagsledamöter har vi också ett ansvar för att
            inte vi gör det på ett slösaktigt sätt så att vi på det viset
            inte klarar av att ha en långsiktigt hållbar ekonomi för landet
            som helhet. Vi ska fortsätta att ha en offentlig sektor och ett
            välfärdssystem som är rimligt att ha i ett anständigt samhälle.
            Därför finns det anledning att så småningom pruta på några av
            projekten inom investeringsplanen, de som har lägst samhällsekonomisk
            lönsamhet på både väg- och järnvägssidan. Då finns det anledning
            att igen nagelfara såväl ett antal motorvägar som tunneln under
            Hallandsås och Norrbotniabanan. Vi lär återkomma till dem under
            kommande år.
          </note>
          <note type="speaker">
            Anf. 6 ERLING BAGER (fp) replik:
          </note>
          <note>
            Fru talman! Karin Svensson Smith är känd för att våga tycka till
            och säga vad hon tycker, även om en och annan partiledare kanske
            inte är så glad ibland. Jag vill just ta upp frågan om järnvägar.
            Folkpartiet och Vänsterpartiet har samma anslag för järnvägen.
          </note>
          <note>
            Norrbotniabanan nämndes av Karin Svensson Smith i slutet av hennes
            anförande. Karin är också känd för ett stort miljöengagemang.
            Var sker största miljönyttan? Folkpartiet tycker att investeringar
            i spårbunden trafik är särskilt angelägna i landets mest tätbefolkade
            regioner. Tycker Karin Svensson Smith att största miljönyttan
            uppnås när man bygger Norrbotniabanan, som förmodligen kommer
            att sluta en bit över 20 miljarder, eller ska det ske genom att
            man förbättrar trafiken mellan Stockholm och Uppsala, som har
            svårigheter att fungera, eller i Göteborgsregionen? Var anser
            Karin Svensson Smith att den största miljönyttan uppnås i landet
            med en så stor investering?
          </note>
          <note type="speaker">
            Anf. 7 KARIN SVENSSON SMITH (v) replik:
          </note>
          <note>
            Fru talman! Båda utsagorna från Erling Bager beträffande mitt
            förhållningssätt till politiken stämmer.
          </note>
          <note>
            Den ingång vi hade i förhandlingarna om såväl vägar som järnvägar
            var att vi prioriterade de investeringar som sammantaget gav störst
            trafiknytta i förhållande till de transportpolitiska målen. Vi
            har av det skälet aktivt försvarat att man höjer Banverkets anslag.
          </note>
          <note>
            Men i de investeringar vi tyckte borde finnas inom den ramen
            fanns inte vare sig tunneln genom Hallandsås eller Norrbotniabanan
            med. Vi hade föredragit att få plats med hela investeringen mellan
            Göteborg och Borås. Vi hade föredragit att man skulle investera
            i Nyköpingslänken därför att vi vet att investeringar där skulle
            ge många fler tågresenärer. Oavsett om det gäller gods- eller
            persontrafik borde Banverket få anslag till det som ger mest trafik
            för pengarna.
          </note>
          <note>
            Jag tror också att Erling Bager är varse att om ni inte får 50
            % av rösterna efter nästa val vilket man på goda grunder kan anta
            inte blir fallet måste ni tillsammans med andra komma överens
            om den politik som ska genomföras inom den borgerliga alliansen,
            om olyckan skulle vara framme.
          </note>
          <note>
            Detsamma gäller oss. Vi har tillsammans med regeringen och Miljöpartiet
            hittat en mix som vi alla står för utåt. Det innebär att man får
            igenom någonting, men det innebär också att man inte får igenom
            någonting. I förhandlingarna får man ha en viss respekt för att
            väljarnas fördelning av röster mellan oss ger utslag i den sammantagna
            kompromissen.
          </note>
          <note type="speaker">
            Anf. 8 ERLING BAGER (fp) replik:
          </note>
          <note>
            Fru talman! Det är glädjande att den trafikpolitiska talesmannen
            för Vänsterpartiet ger ett klart besked om vad hon tycker om miljönyttan
            av Norrbotniabanan. Jag fattar det så att Vänsterpartiet inte
            är bundet fullt ut för att bygga Norrbotniabanan under den här
            perioden. Vi har ett val, som Karin berättade om, och det kan
            bli konstellationer i riksdagen som prioriterar om och prioriterar
            järnvägen där den gör störst samhällsnytta. Det vore glädjande
            om så blev fallet. Jag känner optimism inför nästa val och att
            det ändå skulle kunna bli en utgång som innebär att vi satsar
            varje krona i järnvägen där de gör störst nytta.
          </note>
          <note type="speaker">
            Anf. 9 KARIN SVENSSON SMITH (v) replik:
          </note>
          <note>
            Fru talman! Nu hävdar jag att det ansvar medborgarna förväntar
            sig av riksdagen är trafikutfallet. De röstar inte på det ena
            eller det andra partiet för att det ska komma en särskild motorväg
            eller järnväg till stånd utan de frågar efter trafiken. Det är
            därför Ulrica Messing gång på gång får besvara frågor i interpellationer
            om varför SJ glesar ut trafiken och om varför Rikstrafiken inte
            kan fortsätta att underhålla trafiken till exempel på Bohusbanan.
          </note>
          <note>
            Jag tror att vi i framtiden, redan inom denna mandatperiod, kommer
            att få göra en omfördelning mellan investeringar och trafik för
            att kunna upprätthålla tågtrafiken och kollektivtrafiken på ett
            bra sätt. Det hör till saken att Banverket redan nu funderar på
            om det går att investera om det inte finns någon operatör som
            ska trafikera spåret. Den frågan är berättigad. Mig veterligen
            finns det ingen operatör som har sagt sig vara villig att trafikera
            Norrbotniabanan utan ett kraftigt statligt stöd. Det manar till
            eftertanke, och det borde ingå i kalkylen inte bara för investeringen
            om man samtidigt ska ta ansvar för hur trafiken bedrivs.
          </note>
          <note>
            Det här får vi återkomma till när den transportpolitiska propositionen
            kommer till stånd. Tills vidare gäller den investeringsmix som
            riksdagen har beslutat, det vill säga att Norrbotniabanan finns
            inskriven i 121-punktsprogrammet. Det är underlaget för de tre
            partiernas samarbete, och det står jag för tills vidare.
          </note>
          <note type="speaker">
            Anf. 10 TUVE SKÅNBERG (kd) replik:
          </note>
          <note>
            Fru talman! Man får ha respekt för att Karin Svensson Smith företräder
            ett feministiskt parti. Även om man blir lite trött är det tvunget
            att någon gång syna de feministiska glasögonen i sömmarna och
            se hur världen utfaller genom dessa.
          </note>
          <note>
            De borgerliga partierna har också kvinnor. Över hälften av våra
            väljare är kvinnor. Många av våra företrädare i riksdag, regering,
            EU-parlament och kommuner är kvinnor. Att då lägga beslag på det
            kvinnliga perspektivet är vansinnigt. Att påstå att tåg skulle
            vara feminina medan bilar är maskulina är ett förakt mot kvinnor
            som väljer att köra bil. Det är ett förakt mot trebarnsmamman
            Inger som varje dag i Lund, där Karin Svensson Smith bor, kör
            sina barn till skolan, eller läkaren Kristina som har bakjour
            och åker upp till lasarettsblocket i hast i sin bil för att vara
            med på en operation, eller ambulansföraren Eva som kör in patienten
            som Kristina ska operera, eller tusentals andra kvinnor för vilka
            bilen är absolut oundgänglig i färdtjänst, till semestern, till
            arbetet, för familjen, för vänner och så vidare.
          </note>
          <note>
            Jag tycker milt sagt att Karin Svensson Smiths feministiska glasögon
            saknar trovärdighet.
          </note>
          <note type="speaker">
            Anf. 11 KARIN SVENSSON SMITH (v) replik:
          </note>
          <note>
            Fru talman! Vänsterpartiet har verkligen inte alls för avsikt
            att ha monopol på det feministiska perspektivet. Jag är väldigt
            glad över att Kristdemokraterna ger sig in i debatten och tar
            på sig dessa glasögon. Men det verkar som att du har lite suddiga
            glasögon, Tuve. Jag skulle vilja hjälpa till att göra dig lite
            mer klarsynt.
          </note>
          <note>
            När det gäller affärsresenärer kan man jämföra flyg eller tåg,
            eftersom det är det relevanta om man ska åka lite längre. Granska
            könsfördelningen på dem ute på landsbygden som tar affärsflyget
            på måndagarna eller vilken dag som helst och ska åka till Stockholm
            för att sköta sina förrättningar! Det är ett mycket manligt transportmedel.
          </note>
          <note>
            Det enda transportmedel som med sanning kan sägas vara jämställt
            när det gäller affärsresenärer är tåget. Där är det faktiskt fler
            kvinnor än män som åker på någon annans bekostnad. Det är det
            enda transportmedlet som kan ståta med detta.
          </note>
          <note>
            Det finns också en intressent könsskillnad i fråga om de privata
            resorna. Bakom statistiken över nybilsförsäljningen finns det
            en ökande andel billösa hushåll. Där är kvinnorna totalt dominerande.
            Två tredjedelar av de billösa hushållen utgörs av kvinnor. För
            dem finns inte bilen som ett alternativ. De är beroende av att
            kollektivtrafiken fungerar. Det är avgörande för deras tillgänglighet
            till transportsektorn, som ju är ett viktigt mål för oss.
          </note>
          <note>
            Män kan i regel ta ut bilen ur garaget om tåget är inställt eller
            om det finns någon annat problem, men den valfriheten har inte
            de ensamstående mammorna som av ekonomiska eller andra skäl inte
            har någon bil. Om vi känner ansvar för deras tillgång till transportsystemet
            måste vi ha en säker och bra kollektivtrafikförsörjning.
          </note>
          <note type="speaker">
            Anf. 12 TUVE SKÅNBERG (kd) replik:
          </note>
          <note>
            Fru talman! Självklart respekterar jag det val av perspektiv
            som Karin Svensson gör. Det är alltså ensamstående billösa kvinnor
            som Karin Svensson ser genom de glasögon som hon tar på sig. Det
            får man ha respekt för, men kalla inte mina glasögon suddiga när
            jag påpekar att gruppen kvinnor består av många fler än ensamstående
            billösa kvinnor.
          </note>
          <note>
            Kvinnor använder bil framför allt ur ett praktiskt perspektiv.
            Det är sannolikt att män läser fordonstidningar i större utsträckning.
            Men titta på våra vägar! Är de dominerade av veteranbilar ett
            mycket markant manligt intresse? Det är irrelevant. Hela veteranbilsbranschen
            är ett litet perifert intresse nog så viktigt för dem som sysselsätter
            sig med detta men knappast någonting att göra en kvinnosak av.
          </note>
          <note>
            Fru talman! Jag menar att man möjligen kan säga att båtar är
            kvinnor. Men man kan definitivt inte säga att tåg är det.
          </note>
          <note type="speaker">
            Anf. 13 KARIN SVENSSON SMITH (v) replik:
          </note>
          <note>
            Fru talman! Jag avstår från att säga någonting om könet på båtar.
            Där är jag inte tillräckligt insatt i könsbestämningen.
          </note>
          <note>
            När det gäller biltrafik kör män i genomsnitt dubbelt så mycket
            som kvinnor. Kvinnor är i regel passagerare, om man turas om att
            sitta vid ratten. Det ger ju återspeglingar på olika sätt.
          </note>
          <note>
            Jag har inte forskningsbelägg för allt som jag påstår, men det
            rör sig om ett mer praktiskt förhållningssätt. I vårt avlånga
            land där kollektivtrafiken inte når överallt geografiskt och inte
            vid alla tider på dygnet kör man ju bil. Det som skiljer kvinnor
            från män är att kvinnor använder det som ett effektivt transportmedel,
            och de har väldigt stor respekt för både trafiksäkerhet och trafikens
            miljökonsekvenser. Det är belagt. Kvinnor är beredda att betala
            mer om de vet att det minskar klimatförändringarna. Kvinnor är
            beredda att köra sakta om de vet att risken för att köra ihjäl
            någon annan minskar.
          </note>
          <note>
            Män har ett mer känslomässigt förhållande till trafiken, enligt
            vad jag kan utläsa ur dessa motortidningar. Jag tycker att de
            många gånger inte vädjar direkt till de transportpolitiska målen
            med sin argumentering om varför man ska köpa den ena eller andra
            bilen. Men det är möjligt att jag inte är tillräckligt skarp.
            Jag kan ha missat någonting när jag har läst dessa motortidningar.
          </note>
          <note type="speaker">
            Anf. 14 ELIZABETH NYSTRÖM (m) replik:
          </note>
          <note>
            Fru talman! Ja, Karin Svensson Smith, det enda jag kan säga är
            trams. Du säger att kvinnor väljer att köra långsamt och att tänka
            på miljön. Jag tycker att du ska säga vissa kvinnor. Då kanske
            du hamnar rätt.
          </note>
          <note>
            Jag hade inte tänkt att begära replik, men du berättade om att
            du hade gått in i en kiosk. Fordonstidningar läses nog mest av
            män. Jag läser många motortidningar, men det är av rent egoistiskt
            intresse.
          </note>
          <note>
            Karin Svensson Smith måste ju förstå att det är marknaden som
            styr det här. Finns det tidningar som intresserar kvinnor så köper
            de säkert dem.
          </note>
          <note>
            När det gäller underhållsberget har Vägverket vid ett flertal
            tillfällen det är inte första gången som detta är uppe i debatten
            talat om för oss att underhållsberget uppgår till 17 miljarder
            kronor i dag.
          </note>
          <note>
            Jag vet inte om det är några som ringer till dig om de dåliga
            vägarna, men till mig ringer man väldigt mycket från Dalsland,
            Värmland och över huvud taget från Sveriges inland. Och jag vill
            fråga dig: Vill du verkligen påstå att det inte finns ett underhållsberg?
            Du kan ju fråga människorna, men jag förstår att du ser inte det
            när du sitter på tåget.
          </note>
          <note type="speaker">
            Anf. 15 KARIN SVENSSON SMITH (v) replik:
          </note>
          <note>
            Fru talman! Jag börjar med jämställdheten. Jag pratar om kvinnor
            och män i genomsnitt. Visst finns det kvinnor som kör för fort,
            men jag tror att de utgör enbart 2 % av dem som är fällda för
            de riktigt grova hastighetsöverträdelserna. Visst finns det en
            systematisk skillnad både i attityder och i körbeteende när man
            väl befinner sig bakom ratten.
          </note>
          <note>
            Det är också belagt att kvinnor i genomsnitt värderar miljöargumenten
            högre. Sedan finns det givetvis avvikelser åt båda håll.
          </note>
          <note>
            När det gäller underhållet undrar jag om Elizabeth Nyström har
            tagit till sig vad Statens institut för kommunikationsanalys och
            VTI har sagt om Vägverkets användning av begreppet underhållsberg.
            Vi har ju statliga trafikverk, men vi har också sådana som granskar
            Vägverket, Banverket och de andra trafikverken. Deras sanningar
            måste genomlysas för att vi ska kunna använda skattebetalarnas
            pengar på bästa sätt.
          </note>
          <note>
            Dessa granskare hävdar att det inte finns belägg för att det
            finns ett underhållsberg. Däremot finns det dåligt belagda vägar
            som har skadats för mycket. Vi kan göra någonting för att förebygga
            skadorna. Vi ska inte försöka att få större anslag så att vi kan
            fylla alla groparna, ens om vi använde pengar att fylla dem med.
            Vi ska se till att groparna inte uppkommer, att inte jättetunga
            överlastade lastbilar kör sönder vägarna när de är som skörast.
          </note>
          <note>
            Det här är en avgränsning mellan politik och marknad. Marknadskrafterna
            bilindustrin vill förstås att vi ska köpa och sälja så många bilar
            som möjligt. Vår uppgift inom politiken är att se till att trafiken
            klarar miljömålen, trafiksäkerhetsmålen och de andra målen. Då
            måste vi våga kritisera marknaden, även om det kanske gör ont
            hos vissa partier.
          </note>
          <note type="speaker">
            Anf. 16 ELIZABETH NYSTRÖM (m) replik:
          </note>
          <note>
            Fru talman! I vårt land där vi har två bilfabrikanter hoppas
            jag verkligen att vi ser till att stimulera marknaden så att de
            får sälja mer.
          </note>
          <note>
            När det gäller underhållsberget tror jag att trafikutskottet
            borde göra en resa ut i landet för att se hur underhållet är på
            vägarna. Då får även Karin Svensson Smith se på detta.
          </note>
          <note>
            90 % av dem som färdas med kollektivtrafik färdas på vägarna.
            Då måste vi se till att vi har bra, trafiksäkra vägar.
          </note>
          <note>
            Avslutningsvis: Du talade förut om de billösa ensamstående kvinnorna.
            Ja, naturligtvis beror det på den ekonomiska politik som ni bedriver
            tillsammans med Socialdemokraterna och Miljöpartiet.
          </note>
          <note type="speaker">
            Anf. 17 KARIN SVENSSON SMITH (v) replik:
          </note>
          <note>
            Fru talman! Det där sista har jag lite svårt att ta till mig.
            Bilkörning är inte främst beroende av kön, utan det är beroende
            av inkomst. Finns det något som utmärker den rödgröna alliansen
            jämfört med den borgerliga dito är det att vi vill ändra skatter
            och välfärdssystem för att lyfta fram de som har lägst inkomster
            i det här samhället. Det är de som i dag av ekonomiska skäl avstår
            från att äga och köra bil. Detta förekommer inte i första hand
            bland höginkomsttagarna. Sedan finns det en könsvariation som
            hänger ihop med det hela.
          </note>
          <note>
            Jag vill ändå passa på tillfället att säga att detta med marknad
            kan vara bra på vissa sätt. Men jag blev rätt så påverkad av att
            näringslivets representant i Banverkets styrelse har ställt en
            fråga om inte detta med konkurrensutsättning och upphandling av
            underhållet egentligen har gått lite väl långt.
          </note>
          <note>
            Har det inte faktiskt blivit för lite underhåll utfört därför
            att administrationskostnader och annat gör att så mycket pengar
            försvinner på vägen utan att det blir något underhåll? Det är
            en följd av att man för lite litar på politiken och dess möjligheter
            att kontrollera arbetet och för mycket på att upphandling per
            definition ska göra saker och ting effektivare och billigare när
            det ibland blir motsatsen.
          </note>
          <note type="speaker">
            Anf. 18 SVEN BERGSTRÖM (c):
          </note>
          <note>
            Fru talman! Jag vill börja mitt debattinlägg med att anknyta
            till det som tidningarna är fyllda av i dessa dagar. Svarta rubriker
            berättar om ytterligare tragiska olyckor med skolbussar och barn
            inblandade. Fyra allvarliga olyckor med tre dödade barn har skett
            på bara några dagar den senaste veckan. Den senaste olyckan inträffade
            i går. En elvaårig flicka i Aspeboda utanför Falun kördes ihjäl
            i samband med en olycka i anslutning till att hon steg av bussen.
          </note>
          <note>
            Det här visar dessvärre att vi har väldigt mycket kvar att göra
            för att förbättra trafiksäkerheten i vårt land, trots att vi hade
            en intensiv trafiksäkerhetsdebatt i förra veckan där vi försökte
            förbättra läget. Att 30 kilometer i timmen vid skolor och busshållplatser
            ska bli obligatoriskt kräver nu Svenska Kommunförbundet.
          </note>
          <note>
            Vi kanske ska överväga det system man tillämpar i USA, där alla
            de gula skolbussarna de är alltid gula tydligen har en utfällbar
            stoppskylt i bakrutan. När bussen stannar fälls skylten ut, bakljusen
            blinkar och alla bilar tvingas stanna. Vi måste helt enkelt överväga
            hårdare åtgärder för att få stopp på trafikdöden, särskilt den
            tragiska trafikdöden med anknytning till våra skolbussar och skolbarn.
          </note>
          <note>
            Det var tur, fru talman, att det var några talare efter Karin
            Svensson Smiths inlägg och innan jag fick komma upp i talarstolen,
            därför att jag tycker att Karin Svensson Smith är ohyggligt fräck
            i sin debatteknik när hon buntar ihop alla partier i alliansen
            och säger: Det ni vill göra är att satsa på ohållbara transportslag.
          </note>
          <note>
            Visserligen har Karin Svensson Smith sin hemvist i Lund där kollektivtrafiken
            är väl utbyggd och det är lätt att ta sig fram. Men för alla de
            människor runtom i landet som inte har några alternativ, som är
            beroende av hyggligt bra vägar och bilen, är det en väldig utmaning
            att säga på det sättet. Vi måste faktiskt ha många olika alternativa
            möjligheter om det här landet ska fungera i sin helhet och inte
            bara storstäderna.
          </note>
          <note>
            Dessutom är det lite frestande att fråga Karin Svensson Smith
            och Vänsterpartiet men också Miljöpartiet: Vad håller ni på med
            när regeringen röstar ned Rikstrafiken och därmed kollektivtrafiken,
            lägger på dem mer uppgifter men samtidigt inte ger dem tillräckligt
            med pengar för att klara detta? Det är ju ett slag mot kollektivtrafiken.
            Centerpartiet är faktiskt det enda parti i det här budgetsammanhanget
            som har mera pengar, 100 miljoner kronor, till Rikstrafiken för
            att klara just detta.
          </note>
          <note>
            Jag håller med Karin Svensson Smith om att vi måste ha en bra
            kollektivtrafik. Kan vi få den bättre, kan vi få ett bättre utfall
            på snart sagt alla de transportpolitiska målen. Miljön, tillgängligheten,
            transportkvaliteten, trafiksäkerheten, den regionala utvecklingen
            och inte minst jämställdhetsmålet är starkt kopplade till en bra
            kollektivtrafik. Hur kommer det sig då att Vänsterpartiet röstar
            ned kollektivtrafiken genom att vara så här njugg mot Rikstrafiken
            och dessutom lägger på mer avgifter och kostnader på bränslet?
          </note>
          <note>
            Senast såg jag att Svenska lokaltrafikföreningens vd Märta-Lena
            Schwaiger var väldigt bekymrad över möjligheten att upprätthålla
            en fullgod kollektivtrafik runtom i landet med hänsyn till den
            kostnadsutveckling som också kollektivtrafiken drabbas av och
            som Karin Svensson Smith och hennes parti medverkar till.
          </note>
          <note>
            Fru talman! Centerpartiet anser att det är glädjande att regeringen
            och dess samarbetspartier äntligen vill ta tag i de stora infrastrukturproblemen
            som funnits alltför länge. Regeringen förefaller äntligen ha förstått
            vikten av att åtgärda de så kallade flaskhalsarna som finns inom
            både väg- och järnvägssektorn, sträckor som är i akut behov av
            upprustning eller nybyggnationer.
          </note>
          <note>
            Det här, fru talman, var ett citat från Centerpartiets motion
            i våras. Då var vi väldigt positiva när vi recenserade regeringens
            satsning på den långsiktiga infrastrukturplanen fram till 2015.
            Det finns anledning att erinra om att vi från oppositionen inte
            alltid bara kritiserar och ifrågasätter. Vi var faktiskt väldigt
            berömmande från Centerpartiets sida i våras. I och för sig varnade
            vi i vår motion för att det inte var alldeles säkert att regeringen
            skulle orka med de utlovade satsningarna eftersom det fattades
            66 miljarder kronor. Också regeringen själv varnade för att den
            nödvändiga höjningen av anslagen för att uppnå de planeringsramar
            som angavs kanske inte kunde klaras beroende på det statsfinansiella
            läget.
          </note>
          <note>
            I Centerpartiets budgetmotion har vi anvisat 250 miljoner kronor
            mer än regeringen för år 2005, men inte heller det räcker naturligtvis
            för att klara alla de åtaganden som vi skulle önska att vi skulle
            klara.
          </note>
          <note>
            Nu är vi alltså i december 2004, i slutet på det första året
            av denna långa planperiod, och tvingas dessvärre konstatera att
            planer och löften är en sak, men att det som verkligen blir genomfört
            är någonting helt annat. Nu blev det en 2-miljardersbrandkårsutryckning
            från regeringen för att försöka rädda bilindustrin i Trollhättan.
            Det var det som fällde en rad andra planer för några veckor sedan.
            För att finansiera krispaketet har nära 2 miljarder kronor tagits
            från 15 andra infrastrukturprojekt som har strukits eller flyttats
            fram. Det är naturligtvis en alldeles uppochnedvänd politik. Det
            drabbar viktiga sträckor på E 4, E 12, E 14, E 22, riksväg 26
            och riksväg 50.
          </note>
          <note>
            Satsningen på infrastruktur runt Trollhättan motiveras med syftet
            att ge bilindustrin i området bättre förutsättningar, och det
            är väldigt begripligt. Men jag förstår inte regeringens förkärlek
            för snabba omkastningar i de planer som redan satts upp och som
            har fastställts. Dessvärre är detta bara en bekräftelse på ett
            mönster som kunnat iakttas också i tidigare infrastrukturplaner
            som med facit i hand bara blivit fullföljda till ungefär hälften.
            Det är ett handlingsmönster som naturligtvis undergräver tilltron
            till långsiktigheten, tilltron till logiken och tilltron till
            hållfastheten i de statliga infrastrukturplanerna.
          </note>
          <note>
            Näringsliv, regioner, kommuner och medborgare gör upp planer
            utifrån de förutsättningar som regering och riksdag beslutar om.
            När regeringen med inget varsel alls ändrar på planerna betyder
            det att man rycker undan förutsättningarna för alla dem som lokalt
            och regionalt utgått från att de beslutade planerna ska förverkligas.
          </note>
          <note>
            Fru talman! Vi som var med på den sammankomst som ordnades i
            förra veckan av Svenskt flyg här i Stockholm fick lyssna till
            en svidande vidräkning med det planeringssystem och de modeller
            som vi har inom transportpolitiken och transportområdet. Även
            om det gick att invända mot delar av beskrivningen låg det också
            en hel del sanning i många av de brister som påpekades, bland
            annat hur lättsinnigt vi tar på de samhällsekonomiska beräkningar
            som görs innan olika projekt beslutas.
          </note>
          <note>
            Därutöver har vi projekt som på underliga vägar smygs fram helt
            utanför all demokratisk kontroll. Ett sådant projekt som förefaller
            vara på gång igen är den så kallade Österleden runt Stockholm
            på den östra sidan. Den har varit på tal ett antal gånger tidigare
            men har dömts ut på samhällsekonomiska grunder men också på grund
            av den miljöskada som skulle bli följden, inte minst för nationalstadsparken
            här i staden. Ändå kunde vi för en månad sedan se hur Vägverket
            kallade till ett informationsmöte, och en förstudie är på gång.
            Starka lobbypåtryckningar har uppenbarligen fått Vägverket att
            damma av det här projektet igen i strid med allt vad officiella
            planer heter och i strid med vad också Stockholmsberedningen har
            sagt i sitt arbete.
          </note>
          <note>
            Jag skulle gärna vilja fråga Karin Svensson Smith, Miljöpartiet
            och Socialdemokraterna hur ni ser på det här sättet att jobba,
            att man smyger fram projekt som egentligen är utdömda samhällsekonomiskt
            men där starka lobbygrupper verkar och där Vägverket böjer sig
            och sätter i gång ett arbete som så småningom möjligen kan ge
            resultat. Är det rimligt att göra på det här sättet och kanske
            kasta ännu mera grus i den planeringsmodell som vi redan har kritiserat
            för att man inte följer?
          </note>
          <note>
            Fru talman! Elizabeth Nyström citerade vad Svenska Dagbladet
            i dag skrev om undermåliga vägar i södra Sverige. Det är lätt
            att instämma i att det finns alltför många dåliga vägar runtom
            i landet. Det har vi i Centerpartiet gjort ofta, och vi har också
            anvisat mera pengar för att rusta upp vägnätet. Sedan kan man
            diskutera om det är 17 miljarder, 15 miljarder eller hur mycket
            som är eftersatt underhåll.
          </note>
          <note>
            Jag har hittat en intressant text, inte i Svenskan utan i Dagens
            Nyheter i dag. Det var på ledarsidan som Peter Wolodarski kritiserade
            transportmodellen och skrev att miljarderna rullar in i mörkret.
            Det handlade om hur förälskade vi är i tunnlar i det här landet
            och hur vi okritiskt pytsar in ett antal miljarder i dem. Det
            är Hallandsåsen, Södra länken och andra tunnlar. När Dagens Nyheter
            skriver på ledarplats att miljarderna rullar in i mörkret ligger
            det dessvärre en hel del sanning i det. Det är dessvärre ofta
            illa underbyggda projekt som börjar ticka pengar och som vi sedan
            känner oss bundna till. Hallandsåsen är kanske det mest skrämmande
            exemplet, där slutnotan blir något helt annat än vad det var tänkt
            från början.
          </note>
          <note>
            Jag utgår från att vi inom trafikutskottet kan fortsätta vårt
            viktiga arbete med utvärdering och uppföljning och därmed successivt
            skapa bättre förutsättningar för att inte göra om dyrbara misstag
            av olika slag. Men jag medger gärna att även jag ibland misströstar
            när jag ser hur mycket maktpolitik i stället för sakunderlag och
            logik som ligger bakom inte bara stora infrastrukturbeslut utan
            också ställningstaganden inom försvaret, för att ta ett alldeles
            aktuellt exempel som möjligen är mycket värre än misstagen inom
            trafikområdet.
          </note>
          <note>
            Dagens infrastruktursituation kräver enligt Centerpartiets uppfattning
            kraftfulla åtgärder för ett långsiktigt bättre väg- och järnvägsnät.
            Och när de nödvändiga satsningarna inte kan klaras med den traditionella
            syn på infrastrukturinvesteringar som regeringen har måste nya
            lösningar komma till stånd. Jag tänker på möjligheterna till alternativ
            finansiering. Centerpartiet har föreslagit en modell med ett infrastrukturbolag
            för alternativ finansiering för att pröva detta men noterar att
            regeringen i denna fråga blockeras av samarbetspartierna.
          </note>
          <note>
            Fru talman! Talartiden är slut, står det på en lapp som jag får.
            Jag vill yrka bifall till reservation 4, som handlar om riksväg
            45 och nödvändigheten av att gradera upp den till Europaväg. Jag
            vill också instämma i det tack till vårt kansli för ett gott jobb
            som flera andra talare har framfört före mig.
          </note>
          <note type="speaker">
            Anf. 19 KARIN SVENSSON SMITH (v) replik:
          </note>
          <note>
            Fru talman! Sven Bergström sade mycket som jag måste svara på
            och kommentera. Men till skillnad från dig, Sven, har jag respekt
            för att du står för och kan de saker som du pratar om. Det tycker
            jag nog att du borde medge att jag också gör.
          </note>
          <note>
            När det gäller trafiksäkerheten ställde du frågor med anledning
            av de tragiska olyckor som har skett nyligen. Jag tycker nog att
            vi snabbt ska ta oss en funderare på det här med stopplikt vid
            skolbussar och för all del kanske också dubbdäck på tunga transporter
            med tanke på särskilt vad lastbilar har med sig och att det snabbt
            kan bli dåligt väglag. Det finns anledning att vända och vrida
            på alla åtgärder som kan leda till att vi når nollvisionen.
          </note>
          <note>
            Jag skulle vilja hävda att en av de viktiga åtgärder som vi håller
            på att vidta, och som framför allt det rödgröna regeringssamarbetet
            står bakom, är att förutsättningarna för kollektivtrafik förbättras
            med ledning av de järnvägsinvesteringar vi gör. Om vi tittar på
            trafiksäkerheten är det så att det per persontrafikkilometer inte
            finns något säkrare än att färdas på tåg. Skulle vi kunna flytta
            över några av bilresorna från väg till kollektivtrafik vore mycket
            vunnet i förhållande till nollvisionens inriktning.
          </note>
          <note>
            Därför är det också viktigt att Rikstrafiken har ekonomiska resurser
            att köpa upp tågtrafik för. Där är jag helt överens med Sven Bergström.
            Det råkar vara så när det gäller trafikpolitiken att vi är väldigt
            överens om mycket inom majoriteten men att det här är en fråga
            där vi, som jag markerade i mitt anförande tidigare, tycker att
            det måste bli en förändring. Vi måste ha ett större utbud av tågtrafik
            på våra spår. Det vet jag att det finns intresse för bland de
            andra två partierna också, så det ska vi nog kunna lösa på något
            sätt.
          </note>
          <note>
            Det fordrar dock att vi inte slösar bort en massa pengar på vägprojekt
            som bara leder till nya köer. Österleden är ett typexempel på
            det. Jag är också mycket kritisk till att Vägverket bjuder in
            till samråd om detta.
          </note>
          <note type="speaker">
            Anf. 20 SVEN BERGSTRÖM (c) replik:
          </note>
          <note>
            Fru talman! Jag uppfattade egentligen ingen fråga till mig, och
            inget svar. Jag kan väl instämma i det som Karin Svensson Smith
            säger, att det är jättebra om man kan flytta trafik till tåg om
            det är ett alternativ. Men vad jag försökte understryka var att
            i många delar av vårt land är inte kollektivtrafik vare sig på
            tåg, buss eller flyg ett alternativ som finns. Människor bor inte
            så till att de har närhet till tågförbindelse eller bussförbindelse
            och mycket mindre flyg. För alla de människorna måste vi ha fungerande
            vägar som bär året runt.
          </note>
          <note>
            Vad vi, Karin Svensson Smith och jag, kan vara överens om är
            att vi måste kraftsamla för att se till att de här bilarna drivs
            med bränslen som är miljöriktiga. Därför har också Centerpartiet
            en tung motion om vikten av att byta bränslen i våra fordon så
            att de inte blir den här väldiga belastningen för våra miljömål.
            Vi vet att vi måste reducera framför allt koldioxidutsläppen.
            Då måste vi minska denna belastning på miljön.
          </note>
          <note>
            Jag gläder mig åt att Karin Svensson Smith liksom jag tar avstånd
            från det sätt på vilket man nu smyger fram dyra, samhällsekonomiskt
            olönsamma och miljövidriga projekt som Österleden. Det skulle
            vara väldigt intressant om några ytterligare talare hade några
            synpunkter på hur det kan gå till. Det är inte rimligt att vi
            ägnar stor tid och stor möda åt att göra samhällsekonomiska modeller,
            som vi utvärderar, och så tillämpar man sedan inte detta i den
            fortsatta planprocessen. Där tycker jag att Österleden är ett
            lysande exempel på hur det kan gå till.
          </note>
          <note>
            Till slut har vi kollektivtrafiken och Rikstrafiken. Jag har
            ännu inte fått något riktigt bra svar, tycker jag, på hur Miljöpartiet
            och Vänsterpartiet dels kan höja bränslepriserna, vilket slår
            mot kollektivtrafiken, dels medverka till att Rikstrafiken måste
            pruta på många viktiga satsningar inte där det är rationellt att
            pruta utan där det går att pruta på grund av hur avtalen ser ut,
            att det är korta tider. Det är olyckligt för kollektivtrafiken
            runtom i landet, både i Bergslagen Uven, som Karin Svensson Smith
            själv nämnde och på många andra ställen.
          </note>
          <note type="speaker">
            Anf. 21 KARIN SVENSSON SMITH (v) replik:
          </note>
          <note>
            Fru talman! Nu innebär inte samarbetet som regeringen har med
            Miljöpartiet och Vänsterpartiet att vi har vetorätt gentemot alla
            regeringsbeslut, om Sven Bergström trodde det. Det här är ett
            samarbete där vi respekterar att merparten av väljarna har valt
            Socialdemokraterna inom den här alliansen men där vi fortsätter
            att diskutera saken, för vi tror att det även inom socialdemokratin,
            särskilt i de orter och regioner som är berörda, finns många som
            tycker att det är märkligt att man bygger ut spåren och sedan
            minskar trafiken. Vi är inte färdiga med den frågan, och slutresultatet
            blir förhoppningsvis bra. Det kommer vi att få se senare.
          </note>
          <note>
            Jag har en fråga till Sven Bergström. Jag ägnade min förra talartid
            åt att svara på frågor. Frågan är om Centerpartiet är berett att
            använda alla instrument som behövs för att nå ett hållbart transportsystem.
            Det handlar om relationen mellan väg- och järnvägsinvesteringar,
            som för oss, s, v och mp, är två till ett mellan järnväg och väg.
            Det handlar om priserna. Vi samarbetar kring en grön skatteväxling
            som har till syfte att underlätta för klimatmålet. Då måste man
            införa kilometerskatt och trängselskatter. Man måste göra prisrelationen
            mellan kollektivtrafik och vägtrafik sådan att man minskar klimatpåverkan.
            Det är viktigt, och det skulle Sven ha hört om han hade träffat
            Gröna bilister, SNF och Bil Sweden, som vi hade hos oss på ett
            möte i går kväll. Vi satt och resonerade om hur vi ska kunna ha
            en biltrafik som klarar miljömålen.
          </note>
          <note type="speaker">
            Anf. 22 SVEN BERGSTRÖM (c) replik:
          </note>
          <note>
            Fru talman! För det första har ju vi, när det gäller relationen
            vägjärnväg, mer pengar till väg i vårt budgetalternativ. Däremot
            har vi inte prutat på järnvägssatsningen. Det är väl ett svar
            så gott som något till Karin Svensson Smith. Vi tycker också att
            järnvägen är väldigt angelägen och att det är väldigt viktigt
            att vi bygger ut den. Framför allt gäller det att vi underhåller
            och sköter de järnvägar vi har så att man inte får fördröjningar,
            väntetider och tåg som inte går. Vi tycker sålunda också att järnväg
            är viktigt, men vi ställer det inte i motsatsställning till vägsatsningar
            och bilism som Vänsterpartiet så ofta gör.
          </note>
          <note>
            Karin Svensson Smith säger: Vi är inte med i regeringen. Nej,
            ni vill ibland uppenbarligen inte kännas vid det. Men ni är ju
            faktiskt med och legitimerar och godkänner samtliga förslag i
            budgetpropositioner och på en rad andra områden. Därmed måste
            ni också ta ansvar för de förslagen. Ni kan inte båda äta kakan
            och ha den kvar samtidigt. Det är det ni gör nu när ni liksom
            försöker fjärma er från den hårdhänta behandling av Rikstrafiken
            som det faktiskt är fråga om.
          </note>
          <note>
            När det sedan gäller kilometerskatt, trängselskatt och annat
            är Centerpartiet principiellt positivt till att pröva olika modeller
            för miljöavgifter, trängselskatt eller vad man kan kalla det.
            Däremot är vi motståndare till att det ska dikteras uppifrån,
            som fallet var med Stockholmsmodellen, där ni satt i mörka rum
            på Rosenbad och förhandlade fram något som sedan pådyvlades stockholmarna.
          </note>
          <note>
            Detta måste vara förankrat underifrån om det ska fungera. Då
            tror vi att det här kan vara ett verkningsfullt sätt att faktiskt
            använda miljöstyrande avgifter. Det har man tillämpat i London
            och i Singapore, och vi är i grunden positiva till det. Men det
            ska inte tvingas på uppifrån. Det är det som är felet med Stockholmsbeslutet.
          </note>
          <note type="speaker">
            Anf. 23 CARINA MOBERG (s):
          </note>
          <note>
            Fru talman! Ibland hamnar man mer rätt än vad man har trott.
            I morse åkte jag nämligen bil de två och en halv milen från Huddinge
            till riksdagen. Färden gick via Södra länken det bästa som har
            hänt Stockholmsregionen på lång tid och ett bra exempel på en
            annorlunda finansieringslösning. Den här resan tar i värsta fall
            45 minuter, 30 minuter i icke rusningstrafik. Jag kan, vilket
            jag också gör ibland, åka bil till en infartsparkering och därifrån
            ta tunnelbanan och sedan promenera. Det tar i bästa fall 50 minuter.
            Jag kan också åka kollektivt från dörr till dörr. Det tar en timme
            och 20 minuter.
          </note>
          <note>
            Som småbarnsförälder med tillgång till bil och ett stressigt
            liv faller jag ofta för frestelsen att låta minsta motståndets
            lag råda. Efter lämningen på dagis sitter jag i bilen, och det
            krävs stor självdisciplin för att välja längre tid och en obekvämare
            metod för att ta sig till jobbet. Det är en felaktig föreställning
            att man kan kliva på en buss eller tunnelbana utanför sin dörr
            och sedan åka direkt till vald destination i den region som jag
            företräder. Många byten, långa promenader och en inte alltid helt
            perfekt överensstämmelse med tidtabeller är vardagsmat för Stockholmslänsborna.
            Tre timmars daglig pendling är rätt normalt.
          </note>
          <note>
            För mig som socialdemokrat känns det viktigt att få stå upp både
            för bilisterna och för kollektivtrafikresenärerna. Och det är
            jätteviktigt att i transportpolitiksammanhang inte glömma stressade
            människors vardag. Detta lilla perspektiv har vi också att ta
            hänsyn till när vi arbetar med de transportpolitiska målen därför
            mitt val av inledning.
          </note>
          <note>
            Kanske är det trots allt bäst att förekomma repliken om trängselskatt.
            Jag personligen ser det som en typ av alternativ finansiering
            till förbättrad kollektivtrafik och till bättre infrastruktur.
          </note>
          <note>
            Nu ska jag förflytta blicken över nivån för Carina Mobergs vedermödor
            i länstrafiken.
          </note>
          <note>
            Sverige är ett vidsträckt land. Det är svårt att undgå det konstaterandet
            när vi diskuterar kommunikationer. I vissa delar finns det stora
            naturtillgångar skogen, vattenkraften och malmen. I andra delar
            finns närheten till kontinenten och Östersjön med goda möjligheter
            för export. Dessa skillnader och fler därtill är viktiga pusselbitar
            i det som ska bilda ett Sverige i tillväxt.
          </note>
          <note>
            Med avstamp i detta anser vi socialdemokrater att investeringar
            i nya kommunikationer och bättre transportmöjligheter är grundläggande
            för en god tillväxt och för att göra utvecklingen hållbar.
          </note>
          <note>
            Säkra, tillförlitliga och effektiva transporter året runt och
            i hela landet är viktigt för enskilda människors frihet, möjlighet
            till arbete och studier och företagens möjligheter att utvecklas.
          </note>
          <note>
            Den svenska fordonsindustrin är en motor för hela Sveriges tillväxt,
            och satsningar på forskning och utveckling inom säkerhet, telematik,
            miljöteknik och nya dieselmotorer måste säkerställas. Samverkan
            mellan statliga myndigheter, regioner och industrin är ett måste.
          </note>
          <note>
            Så ställs prioriteringarna i ett nytt ljus. Möjligheten till
            nya arbetstillfällen motiverar att processer ibland måste skyndas
            på och omprioriteringar göras. Vi styr inte omvärldens utveckling
            själva utan påverkas av en globaliserad värld. Kraven på internationell
            konkurrenskraft gäller för alla företag oavsett var i Sverige
            de finns eller startas. Vi måste se att den globala marknaden
            skapar möjligheter.
          </note>
          <note>
            Man kan dela upp diskussionen i två nivåer. Vad kan, ska och
            vill vi åstadkomma genom beslut på nationell nivå för att nå de
            transportpolitiska målen? Och vad kräver internationell samverkan,
            kanske främst ur ett EU-perspektiv? Hur förhindrar vi snedvriden
            konkurrens parallellt med arbetet för att nå våra mål? Det är
            oerhört centralt och viktigt.
          </note>
          <note>
            För att säkerställa svensk exportindustris konkurrenskraft och
            skapa nya dynamiska tillväxtregioner i vår del av världen ska
            svensk infrastruktur smidigt kunna knytas ihop med andra länders
            vägar, järnvägar, hamnar och flygplatser.
          </note>
          <note>
            Det innebär att vi också vill stärka tågets konkurrenskraft för
            internationella godstransporter. Ett utbyggt järnvägsnät och hållbara
            logistiklösningar för transporter på land och till sjöss kräver
            att staten gör satsningar i linje med detta.
          </note>
          <note>
            Om bilen är viktig för många vanliga människors livsföring i
            dag, så är flyget ett av vissa ifrågasatt färdmedel för många
            det enda reella alternativet. Därför ska staten fortsätta att
            ge ekonomiskt stöd till en viss del av inrikesflyget. Vi anser
            inte att vi ska öronmärka pengar avsatta till interregional kollektivtrafik
            så att det i slutändan försvårar för människor i glesbygd att
            transportera sig över länsgränserna och över landet på mest ändamålsenliga
            sätt. Därför finns Rikstrafiken.
          </note>
          <note>
            Tillsammans med Miljöpartiet och Vänsterpartiet bildar Socialdemokraterna
            för närvarande majoritet i många frågor. Våra förslag nagelfars,
            och en och annan hånfullhet slinker ur munnen på våra politiska
            motståndare. Det är lätt att falla i fällan att bete sig likadant.
          </note>
          <note>
            Därför ska jag försöka nöja mig med att studera de fyra borgerliga
            partiernas konkreta åsiktsyttringar och ställningstaganden inför
            behandlingen av statsbudgeten. Det är slående hur olika man ser
            på tingens ordning. Moderaterna vill som vi har hört satsa 2 miljarder
            mer än regeringen på väghållning och statsbidrag. Det är nästan
            tio gånger mer än vad alliansens Centerparti, som ligger lägst
            i detta sammanhang, är berett att satsa. Centern å sin sida vill
            inte reservera sig under punkt 1. Jag gissar att det kan handla
            om att man har en diametralt annan uppfattning än övriga borgerliga
            partier vad gäller grundläggande värderingar om synen på omställningen
            till ett grönt transportsystem. Man maskar helt enkelt för att
            inte visa splittring.
          </note>
          <note>
            Efter att ha lyssnat till Sven Bergströms anförande undrar jag
            om trafikfrågorna över huvud taget inte var föremål för diskussion
            hemma hos Maud Olofsson vid hennes middagsbord.
          </note>
          <note>
            Enigheten de borgerliga partierna emellan i det här betänkandet
            får kännetecknas av ett krav på Europavägsklassning av riksväg
            45, där man går samman i en gemensam reservation så framåtsyftande.
          </note>
          <note>
            I trafiksäkerhetsdebatten förra veckan använde Moderaternas företrädare
            ungefär en sjättedel av sitt tal till att citera tidningen Motor.
            I den moderata reservationen i detta betänkande vill man fokusera
            på betraktelsen av bilismen som ett positivt inslag i samhället
            och inte som något ont, skriver man.
          </note>
          <note>
            Ramen för anslaget till väghållning och statsbidrag sticker som
            vanligt ut rejält i det moderata förslaget, både i jämförelse
            med riksdagens majoritet och i jämförelse med de övriga partierna
            i den borgerliga alliansen. Moderaternas satsning räcker till
            ungefär ytterligare fem mil motorväg i normal terräng, förmodligen
            kring någon av våra storstäder. Moderaternas anslag på denna punkt
            är i år 6 % högre än majoritetens. Av detta gör man en stor sak
            och smeker bilisterna medhårs. Man skäller på trängselskatter
            och förstorar upp sina vägsatsningar. Man ger med den ena handen,
            och man tar med den andra.
          </note>
          <note>
            Den fullständiga bilden av Moderaternas förslag för bilisterna
            är nämligen något mer nyanserad. I den moderata ekonomiska motionen
            föreslås som ett led i nedmonteringen av välfärden en besparing
            på närmare 9 miljarder kronor. Denna uppnås genom en privatisering
            av trafikskadeförsäkringen, från skattefinansiering där alla omfattas,
            till avgiftsfinansiering där ansvaret läggs på individen.
          </note>
          <note>
            Sjukfall till följd av trafikolycka, möjligtvis orsakad av en
            alkoholpåverkad utländsk lastbilschaufför, ska enligt Moderaterna
            i framtiden täckas av trafikförsäkringen.
          </note>
          <note>
            Detta innebär i princip en fördubbling av trafikskadepremierna
            för den enskilde bilisten. De riskutsatta grupperna kommer att
            få högre premietillägg än de mindre riskutsatta. Yngre drabbas
            mycket hårdare än äldre, och en kraftig pålaga drabbar den redan
            hårt utsatta åkerinäringen. Man går så långt att man argumenterar
            för detta som en trafiksäkerhetshöjande åtgärd.
          </note>
          <note>
            Det här tycker jag att Sveriges bilister och åkare ska känna
            till, så att de får en helhetsbild av tingens ordning. Jag ska
            ta min granne som exempel. Som sjukpensionerad byggnadsarbetare
            ska han helst köpa en ny och trafiksäker bil och se till att köra
            försiktigt och undvika att krocka med en lastbilschufför. Han
            ska betala en fördubblad trafikförsäkringspremie, och han ska
            klara detta genom en kraftigt försämrad ersättning via sjukförsäkringen,
            som föreslås sänkas till 65 % enligt Moderaternas förslag.
          </note>
          <note>
            Man är från Moderaternas sida alltså beredd att plocka ut en
            grupp bilisterna från den allmänna sjukförsäkringen, så mer pengar
            till vägar måste tas någonstans ifrån. Bilisterna ska veta att
            de kommer att få bidra med en rejäl slant.
          </note>
          <note>
            Vårt budgetförslag grundas på värderingar som säger att alla
            ska ha rätt till en god välfärd. Trygghet och rättvisa är viktiga
            ledord även för bilister. Moderaterna har samma långsiktiga politiska
            mål som tidigare. Men för att hålla väljarna på gott humör tar
            man i ord tillbaka en del av de värsta förslagen. Jag vill för
            säkerhets skull ställa en fråga: Ingår bilisternas ökade kostnader
            också på Reinfeldts korrigeringslista eller ligger de fast?
          </note>
          <note>
            Kopplingen mellan mer pengar till vägar och mindre pengar till
            föräldralediga, sjuka och arbetslösa är uppenbar.
          </note>
          <note>
            Vi socialdemokrater ställer inte upp på Moderaternas syn på trafikskadeförsäkringen.
            Vi tror att deras förslag leder till att vi får en mindre säker
            trafik med fler oförsäkrade bilar på våra vägar.
          </note>
          <note>
            Vi delar definitivt inte deras vilja att luckra upp den allmänna
            sjukförsäkringen.
          </note>
          <note>
            Fru talman! Det blev en del ord kring bilismen i mitt anförande
            den här gången. Många andra viktiga frågor tas upp i trafikutskottets
            betänkande för utgiftsområde 22. Hans Stenberg kommer senare i
            debatten att koncentrera sig på ett par andra områden. Ni kan
            kanske gissa vilket ett av dem är.
          </note>
          <note>
            Avslutningsvis yrkar jag bifall till utskottets förslag i betänkandet
            i dess helhet och avslag på samtliga reservationer. Därutöver
            instämmer jag i tidigare givet beröm riktat till våra medarbetare
            på trafikutskottets kansli.
          </note>
          <note type="speaker">
            Anf. 24 SVEN BERGSTRÖM (c) replik:
          </note>
          <note>
            Fru talman! Det är alltid lika fascinerande att lyssna på Socialdemokraterna
            när de ska attackera oppositionen. Beroende på humör och tidsläge
            säger man ömsom att oppositionen är så oerhört splittrad att det
            aldrig kan bli något av det här, ömsom att det är en enig opposition
            där Moderaterna fullständigt dominerar. Jag vet inte hur Carina
            Mobergs inlägg här i dag ska klassificeras. Men när det sägs att
            Centerpartiet maskar vill jag, Carina Moberg, säga: Läs hela betänkandet!
            Då framgår det väldigt tydligt av de särskilda yttrandena hur
            det förhåller sig.
          </note>
          <note>
            I det första särskilda yttrandet redovisar vi väldigt tydligt
            att vi denna gång har valt att inte göra en omfattande trafikpolitisk
            motion med en rad att-satser i förslagen. I stället väntar vi
            helt enkelt tills vi får den transportpolitiska propositionen
            i vår där vi ska behandla allt det som nu har utretts godstrafiken,
            vägbeskattningen, järnvägstrafikens utformning, kollektivtrafiken,
            färdtjänsten, enskilda vägar, alltså BREV-utredningen, hamnfrågor
            och taxifrågor. Alla de frågorna har i olika sammanhang utretts
            det senaste året.
          </note>
          <note>
            Vi laddar för att till våren ha en rejäl transportpolitisk debatt
            och kommer med alla våra förslag i det sammanhanget.
          </note>
          <note>
            Låt mig få ställa några frågor till Carina Moberg, som hyllar
            Södra länken och tycker att det har blivit så fantastiskt bra
            av det. Det har det säkert blivit. Det är bara det att det var
            ganska dyrt, sisådär 8 miljarder för fem sex kilometer tunnel
            och motorväg.
          </note>
          <note>
            Anser Socialdemokraterna att trafikpolitiska beslut ska grundas
            på samhällsekonomiska analyser, eller ska lobbygruppernas styrka
            och kraft vara avgörande för vilka projekt vi satsar på? Det är
            den ena frågan.
          </note>
          <note>
            Min andra fråga gäller riksväg 45. Vad finns det för skäl att
            när ni nu börjar bygga motorväg mellan Göteborg och Trollhättan
            inte fortsätta med riksväg 45 och göra Europaväg av den hela vägen
            upp genom inlandet?
          </note>
          <note type="speaker">
            Anf. 25 CARINA MOBERG (s) replik:
          </note>
          <note>
            Fru talman! Självklart är det så att där det satsas statliga
            medel ska det hela ha föregåtts av en samhällsekonomisk analys.
            Lobbygrupper ska inte vara de som pekar ut riktlinjerna för hur
            vi ska fatta beslut i olika frågor.
          </note>
          <note>
            Jag skulle vilja ställa en motfråga till Sven Bergström, som
            skäller på att Österleden nu återigen finns med i diskussionen:
            Anser Sven Bergström att Stockholms läns länsstyrelse är en lobbygrupp,
            eller anser Sven Bergström att man över huvud taget inte har rätt
            att lyfta fram frågor som anses angelägna för regionen i en länsstyrelses
            styrelse?
          </note>
          <note>
            Det är inte så enkelt att det bara är lobbygrupper som hörs i
            debatten om Österleden eller att det var lobbygrupper som fick
            Södra länken till stånd. I stället handlar det om att ha bra trafiklösningar
            över hela landet det är jag noga med att poängtera inkluderande
            Stockholmsregionen, Sven Bergström!
          </note>
          <note>
            Ofta utmålas situationen här som att allting är så bra. Precis
            som jag sade i mitt inledningsanförande tror jag att en del kan
            ha föreställningen att man kliver på bussen utanför sin dörr och
            åker dit man ska utan problem. Så är det tyvärr inte. Vi har en
            bra kollektivtrafik i Stockholmsregionen, men den kan bli ännu
            bättre.
          </note>
          <note>
            Jag har inte sagt och det sade jag inte heller i mitt anförande
            att vi är mot en Europavägklassning, utan jag bara konstaterade
            att det som får känneteckna enigheten i den borgerliga alliansen
            vad gäller det här betänkandet och sett till reservationerna är
            en Europavägklassning av väg 45.
          </note>
          <note type="speaker">
            Anf. 26 SVEN BERGSTRÖM (c) replik:
          </note>
          <note>
            Fru talman! Lägg noga märke till Carina Mobergs ordval när jag
            frågar henne om långsiktiga miljardinvesteringar ska baseras på
            samhällsekonomiska kalkyler där miljö, regionalpolitik, tillväxtfrämjande
            åtgärder och så vidare vägs in. Carina Moberg säger då att besluten
            ska ha föregåtts av en samhällsekonomisk analys. Det är rimligt.
            Men ska de också baseras på dessa samhällsekonomiska kalkyler,
            eller ska vi låta lobbygrupperna ta för sig och efter sin styrka
            styra vilka beslut vi fattar?
          </note>
          <note>
            Det är väldigt intressant att Carina Moberg väljer att tala om
            Länsstyrelsen i Stockholms län att de också sagt att det här kanske
            har behövts. Men länsstyrelsen är ju regeringens förlängda arm
            runtom i landet. Här har alltså regeringens förlängda arm, Carina
            Mobergs partikamrater, sagt att vi kanske ska titta på Österleden
            oavsett vilka miljökonsekvenser den får och oavsett samhällsekonomin.
            Man sätter i gång så att säga innan den officiella hanteringen
            har kunnat komma till tals.
          </note>
          <note>
            Jag tycker att det är illavarslande om det är så Socialdemokraterna
            tänker jobba. Man låter samhällsekonomiska analyser upprättas.
            Men sedan om länsstyrelsen eller starka lobbygrupper säger någonting
            kan man göra annorlunda. Det är väldigt illavarslande att man,
            om vi nu ska försöka basera det hela på långsiktighet, hållfasthet
            och logik alltså att dessa saker ska ligga till grund för trafikpolitiska
            beslut ändå låter lobbygruppernas styrka avgöra och låter länsstyrelser
            och andra påverka det hela.
          </note>
          <note>
            Jag trodde att vi var överens om att vi ska förfina de samhällsekonomiska
            modellerna så att hänsyn verkligen tas till allt. Sedan måste
            det ändå rimligen väga ohyggligt tungt när vi tar de långsiktiga
            besluten och investerar våra miljarder.
          </note>
          <note>
            Slutligen välkomnar jag att Carina Moberg öppnar för en Europavägklassning
            av riksväg 45. Vi borde kunna vara eniga om att det är angeläget
            att få en standardhöjning på denna viktiga inlandsväg.
          </note>
          <note type="speaker">
            Anf. 27 CARINA MOBERG (s) replik:
          </note>
          <note>
            Fru talman! Med hjälp av Sven Bergström får jag väl korrigera
            mitt ordval och säga att våra beslut självklart ska baseras på
            en samhällsekonomisk analys. Någonting annat kan jag naturligtvis
            inte tycka, och gör det inte heller.
          </note>
          <note>
            Länsstyrelsens styrelse i Stockholms län har faktiskt en majoritet
            som inte består av socialdemokrater, vänsterpartister och miljöpartister,
            utan där är det borgerlig majoritet detta sagt bara som en liten
            upplysning. Centerpartiet är tyvärr inte med i länsstyrelsens
            styrelse.
          </note>
          <note>
            Även om du har rätt och också framför berättigad kritik mot att
            en del i länsstyrelsen inte uppträder som regeringens förlängda
            arm anser jag nog att man har rätt till en förutsättningslös diskussion
            och att ta till sig argument som även lobbygrupper framför. Men
            självklart är det så att beslut ska fattas även vad gäller Österleden
            eventuellt någon gång i framtiden baserat på en samhällsekonomisk
            analys.
          </note>
          <note type="speaker">
            Anf. 28 ERLING BAGER (fp) replik:
          </note>
          <note>
            Fru talman! Jag vill fråga Carina Moberg om alternativa finansieringar.
            Jag hör ibland s-folk även i riksdagen säga att de tycker att
            man borde pröva det här mer och att det vore värdefullt. Jag har
            också hört s-kommunalråd säga att de tycker att det här borde
            man pröva.
          </note>
          <note>
            Bland projekten har vi Öresundsbron. Vi har Svinesundsbron, som
            är färdig, och vi har Arlandabanan. Är det på det viset att det
            måste vara frifräsare som Björn Rosengren, som ju betydde en del
            för Öresundsbron och för Svinesundsbrons avtal, som kan åstadkomma
            inom s att man kan pröva även alternativa finansieringar?
          </note>
          <note>
            Vi är nog ändå överens om att det finns många angelägna projekt
            som borde kunna tidigareläggas kring Stockholm och Göteborg och
            på många andra platser. Det vore värdefullt att få höra om Carina
            Moberg, som ju är vice ordförande i trafikutskottet och leder
            den socialdemokratiska gruppen, kunde berätta om det är precis
            stopp. Karin Svensson Smith har ju här tidigare avslöjat en hemlis
            om Norrbotniabanan, och jag funderar: Är det så, Carina, att det
            är Karin Svensson Smith och Vänsterpartiet som är den bromskloss
            vad gäller finansieringen som gör att inte något kan hända? Kan
            vi inte få höra en sådan liten sanning från Carina Moberg?
          </note>
          <note type="speaker">
            Anf. 29 CARINA MOBERG (s) replik:
          </note>
          <note>
            Fru talman! Vet du, Erling Bager, jag väljer nog faktiskt att
            hålla det som sades i förhandlingsrummet för mig själv. Socialdemokraterna
            står bakom den uppgörelse som vi har gjort tillsammans med Vänsterpartiet
            och Miljöpartiet vad gäller infrastrukturplanerna den största
            satsningen i modern tid på väg och järnväg som just nu pågår.
          </note>
          <note>
            Vad gäller alternativ finansiering är det så att det socialdemokratiska
            partiet mycket väl kan tänka sig att i framtiden tillämpa alternativ
            finansiering. Vi är inte alls blockerade på den punkten. Nu svarar
            jag dig som socialdemokrat. Vi kan mycket väl tänka oss att tidigarelägga
            vissa investeringar, och vi vill pröva alternativ finansiering
            och låta vissa projekt lånefinansieras. Men frågan är ganska komplicerad.
            Vi måste komma ihåg en sak när vi diskuterar alternativ finansiering,
            vilken form vi nu väljer att fastna för. PPP-lösningar är det
            vi ofta får höra som förslag från borgerligt håll och folkpartistiskt
            håll. Vi måste dock komma ihåg att oavsett finansieringsform går
            det inte att komma ifrån att infrastruktur, investeringar, drift
            och underhåll faktiskt kostar pengar och att notan i slutändan
            måste betalas. Frågan är i grund och botten i stället vem som
            ska betala och vid vilken tidpunkt som kostnaden ska tas.
          </note>
          <note type="speaker">
            Anf. 30 ERLING BAGER (fp) replik:
          </note>
          <note>
            Fru talman! Jag tyckte att det ändå var ett positivt besked från
            vice ordföranden i trafikutskottet att hon kan tänka sig PPP-lösningar
            och inte är främmande för att det här sker. Det är ett annat svar
            än kollegan Hans Stenberg tidigare har gett i någon debatt här.
          </note>
          <note>
            Jag tycker att det är positivt, och det går på samma linje som
            Arbeiderpartiet i Norge, som vad jag fick fram när jag besökte
            Norge sist stödde det som sker i Norge med sådana projekt. I Danmark
            är det också så. När vi besökte Frankrike med trafikutskottet
            vet jag att man där jobbade med PPP-lösningar. Jag tycker att
            det var ett positivt besked att vi här i kammaren får veta att
            Carina Moberg är positiv till att pröva alternativ finansiering.
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Statsministerns frågestund
          </note>
          <note type="speaker">
            Anf. 31 FÖRSTE VICE TALMANNEN:
          </note>
          <note>
            Vi hälsar statsministern välkommen till denna frågestund.
          </note>
          <note>
            Politikerföraktet
          </note>
          <note type="speaker">
            Anf. 32 FREDRIK REINFELDT (m):
          </note>
          <note>
            Herr talman! Så kom till sist Göran Perssons länge emotsedda
            toppning av laget, men den blev kanske inte särskilt lyckad.
          </note>
          <note>
            Skolminister Baylan synes ha varit involverad i fraktionsstrider
            mot kvinnor i Umeå. Statsrådet Orback har problem med både hästar
            och lägenhetsaffärer. Biträdande finansminister Sven-Erik Österberg
            tillhörde de riksdagsledamöter som inte mindes att han varit på
            middag hos kungen. Bosse Ringholm har återkommande problem med
            skatterna, och i går kom det verkliga lågvattenmärket när Pär
            Nuder skopade ut hela 40-talistgenerationen som ett enda stort
            berg av kött. Om detta är det bästa som Socialdemokraterna kan
            sätta på fötterna då har Socialdemokraterna allvarliga problem.
          </note>
          <note>
            Min fråga är, och den är statsministern inte ensam ansvarig för,
            hur allt detta påverkar politikerföraktet och vad vi ska göra
            för att se till att den typ av nyheter som vi på sistone haft
            alldeles för mycket av möts av en bättre inre kultur i våra politiska
            partier så att vi slipper läsa mer av detta slag.
          </note>
          <note type="speaker">
            Anf. 33 Statsminister GÖRAN PERSSON (s):
          </note>
          <note>
            Herr talman! Detta sades alltså av den partiledare som leder
            den badande fraktionen i Sverige och som väl snart har anledning
            att presentera ett alternativ till regeringspolitiken. I brist
            på ett sådant upptas debatten av frågor av det slag som Fredrik
            Reinfeldt nu ställde.
          </note>
          <note>
            Gå till finansutskottets senaste betänkande som redovisar den
            borgerliga ekonomiska politiken och ni kommer alla att finna att
            det är en reservation som saknar all substans. Med en sådan opposition
            får vi också en debatt som handlar om sådant som är småttigt,
            konstigt och dumt.
          </note>
          <note>
            Kom igen, Fredrik Reinfeldt, och formulera ett alternativ så
            ska vi ta en hård debatt. Det är bra för politiken.
          </note>
          <note type="speaker">
            Anf. 34 FREDRIK REINFELDT (m):
          </note>
          <note>
            Herr talman! Det är alltså, fantastiskt nog, oppositionens fel
            att många statsråd inom den socialdemokratiska ministären trampar
            snett. Det var ju en fullkomligt fantastisk slutsats och kanske
            också en förklaring till att Socialdemokraterna inte gör någonting
            åt detta. De skyller allt på saker utanför dem själva.
          </note>
          <note>
            Alla är överens om att Allians för Sverige snarare samlat sig
            som en utmaning mot den socialdemokratiska regeringen, att det
            finns substans och att det pågår arbete med att formulera ett
            alternativ till den regering som sitter.
          </note>
          <note>
            Det finns ett substansproblem, Göran Persson. Det finns i arbetarrörelsen
            en lägenhetsfixarkultur, som väldigt många människor upprörs över,
            där det är alldeles uppenbart att familjeband och toppositioner
            inom det socialdemokratiska partiet, LO eller var det nu månde
            vara ger tillträde till lägenheter som vanliga människor bara
            kan drömma om. Till allt detta kommer alla affärerna kring statsråd.
          </note>
          <note>
            Rensa upp framför egen dörr och försök inte peka ut andra för
            det som ni själva bär skuld till. Det tycker jag att statsministern
            bör fundera lite mer över.
          </note>
          <note type="speaker">
            Anf. 35 Statsminister GÖRAN PERSSON (s):
          </note>
          <note>
            Herr talman! Då gör vi en arbetsfördelning. Jag klarar av Pär
            Nuder och hans köttberg och en del andra frågor av sådant slag.
            Det är lätt gjort. Dumheter rättar man till snabbt.
          </note>
          <note>
            Däremot förväntar vi oss att Fredrik Reinfeldt tar ledningen
            i det borgerliga blocket, redovisar en energipolitik, redovisar
            en politik för de sociala trygghetssystemen, redovisar en politik
            för bistånd och internationell solidaritet och redovisar grunderna
            för det alternativ som vill göra anspråk på att leda landet. Det
            saknas, och så länge det saknas kommer en diskussion av det slag
            som nu blossat upp kring Pär Nuders uttalande att dominera debatten.
          </note>
          <note>
            Jag ska ta mitt ansvar. Fredrik Reinfeldt har tagit på sig uppgiften
            att leda oppositionen. Gör det!
          </note>
          <note>
            Svensk energipolitik
          </note>
          <note type="speaker">
            Anf. 36 LARS LEIJONBORG (fp):
          </note>
          <note>
            Herr talman! Redovisa en energipolitik, sade statsministern.
            I dag kom beskedet att företaget Kubal i Sundsvall kommer att
            läggas ned 2007. Anledningen är osäkerheten om svensk energipolitik.
            De får inte de besked de behöver. De får inte de avtal till vettiga
            priser på elkraft som de behöver för att driva aluminiumverket
            i Sundsvall. 500 jobb kommer att försvinna. Aluminiumindustrin
            är bara toppen av det berget. Också andra svenska industrier behöver
            få besked om vilken energipolitik som kommer att föras här i landet.
          </note>
          <note>
            Hur ska vi få fram elektricitet till den svenska industrin? Hur
            många jobb ska hotas innan regeringen lägger om sin energipolitik?
          </note>
          <note type="speaker">
            Anf. 37 Statsminister GÖRAN PERSSON (s):
          </note>
          <note>
            Herr talman! Kubal gäller ett beslut som rör år 2007. Omkring
            detta för man nu diskussioner med elleverantören. I det här fallet
            tror jag att det är Vattenfall. Låt de förhandlingarna pågå. Så
            går det nämligen till i en marknadsekonomi, Lars Leijonborg. Parter
            förhandlar med varandra om det pris som ska sättas. Lars Leijonborg
            har varit den store tillskyndaren av just avregleringen av elmarknaden.
          </note>
          <note>
            När det sedan gäller kärnkraften var Lars Leijonborg och jag
            en gång i tiden, med stöd av en folkomröstning, överens om att
            den skulle fasas ut. Vi börjar nu med det andra aggregatet i Barsebäck
            och fortsätter sedan i den takt vi kan tillföra ny energi på ett
            sådant sätt att vi klarar svensk välfärd och konkurrenskraft.
            Det är att ta långsiktigt ansvar. Det har vi gjort, och det tänker
            vi fortsätta att göra.
          </note>
          <note type="speaker">
            Anf. 38 LARS LEIJONBORG (fp):
          </note>
          <note>
            Herr talman! Statsministern talar om avregleringen av elmarknaden.
            Sanningen är dock den att den avgörande delen av den marknaden,
            nämligen produktionen, är mer reglerad än någonsin. Det finns
            ingen avreglering av elmarknaden tack vare att alla energislag
            är förbjudna och jag tycker att det är bra att vi till exempel
            inte satsar på en stor älvutbyggnad, vilket jag förstod att miljöministern
            nu var inne på.
          </note>
          <note>
            Men det faktum att ni avvecklar ett av de viktigaste sätten att
            producera elenergi gör att svensk industri, framför allt eltung
            men också annan industri, är hotad. Detta vet alla, inte minst
            LO, men regeringen känner sig bunden till sina stödpartier.
          </note>
          <note>
            Är det inte dags att ändra kurs? Är det inte dags att skaffa
            sig just den långsiktiga energipolitik som Sverige behöver?
          </note>
          <note type="speaker">
            Anf. 39 Statsminister GÖRAN PERSSON (s):
          </note>
          <note>
            Herr talman! En långsiktig energipolitik försätter inte Sverige
            i ett sådant läge att vi gör oss beroende av en stor dominerande
            producent av ström, nämligen kärnkraften. Kärnkraften är skapad
            av människan, och på den tär tidens tand. Förr eller senare kommer
            den att ersättas med någonting annat. Låt oss göra det på det
            sätt som vi var överens om i linje 2 i folkomröstningen att vi
            klarar jobben och klarar välfärden.
          </note>
          <note>
            Låt tusen blommor blomma. Låt oss se till att vind, ibland vatten,
            ibland sol, och framför allt en klokare användning av den el vi
            har gör att vi klarar att kombinera en vettig produktion med höga
            miljöambitioner och med en god levnadsstandard för alla. Det går.
            Det är bara de som gett upp som tappat sugen.
          </note>
          <note>
            Detta vet inte bara Lars Leijonborg utan det vet också LO och
            andra som har stora förhoppningar om att vi ska klara den utveckling
            som nu ligger framför oss.
          </note>
          <note>
            Delad föräldraförsäkring
          </note>
          <note type="speaker">
            Anf. 40 GÖRAN HÄGGLUND (kd):
          </note>
          <note>
            Herr talman Alltfler röster höjs för en tvångsdelning av föräldraförsäkringen
            SSU, s-kvinnorna, studentförbundet inom Socialdemokraterna, Broderskaparna,
            LO och så vidare. Ett par av Perssons egna ministrar vill tvångsdela
            föräldraförsäkringen. Alla dessa socialdemokrater anser att vi
            som politiker bättre än föräldrarna själva kan avgöra vad som
            är bäst för de egna barnen.
          </note>
          <note>
            Jag skulle vilja ha Göran Perssons besked i den här frågan, att
            han här deklarerar att de har fel och att det inte med en socialdemokratisk
            regering kommer att bli en tvångsdelning av föräldraförsäkringen.
          </note>
          <note type="speaker">
            Anf. 41 Statsminister GÖRAN PERSSON (s):
          </note>
          <note>
            Herr talman! Det är en märklig ordning som tycks råda inom Kristdemokraterna.
            Här begär man att jag ska gå in och deklarera exakt vad som ska
            gälla i en fråga som vi just har tillsatt en statlig utredning
            om. Varför ska den då utredas? Varför ska vi gå igenom det?
          </note>
          <note>
            Det är en oerhört svår frågeställning som rymmer en målkonflikt
            som de allra flesta sansade politiker ser. På ena sidan finns
            viljan och ambitionen från föräldrarna att bestämma alltmer själva
            över sin tid. I den andra vågskålen ser vi att den modell vi har
            valt i dag rymmer ett systematiskt missgynnande av kvinnorna.
          </note>
          <note>
            Mot den bakgrunden finns det verkligen anledning att ta sig en
            ordentlig funderare och reflektera över hur det ska avvägas. Föräldraförsäkringen
            är redan delad. Det vet vi. Vi har obligatoriska pappamånader.
            Frågan är: Ska vi ta ytterligare steg eller inte? Något principiellt
            nytt är det inte.
          </note>
          <note>
            Det är en diskussion som ytterst handlar om jämställdhet och
            om den jämställdheten går att förena med ett aktivt ansvarstagande
            för barnen.
          </note>
          <note type="speaker">
            Anf. 42 GÖRAN HÄGGLUND (kd):
          </note>
          <note>
            Herr talman! Statsministern uttrycker förvåning över att jag
            ställer en fråga på frågestunden, men det är själva poängen med
            frågestunderna.
          </note>
          <note>
            Att Göran Persson skulle tillåta sig att ha en uppfattning i
            en sådan här central fråga om var beslutsmakten ska ligga tycker
            inte jag skulle vara särskilt märkligt. Statsministern brukar
            tillåta sig att ha uppfattningar i frågor även om de råkar ligga
            på enskilda ministrars bord.
          </note>
          <note>
            I Sifomätning efter Sifomätning, och för övrigt i mätningar också
            från andra institut, visar det sig att över 80 % av föräldrarna
            är emot ytterligare statlig inblandning. De vill bestämma det
            själva. Göran Persson har själv sagt: Vi kan inte införa en kvotering
            som inte har stöd hos barnfamiljerna.
          </note>
          <note>
            Jag skulle vilja se Göran Persson säga det också i dag. Han kan
            säga: Vi låter föräldrarna, de som känner sina barn bäst, avgöra
            den här frågan också i framtiden. Det ska inte vi från Rosenbad
            eller Sveriges riksdag bestämma. Tilltro föräldrarna i den här
            frågan, Göran Persson.
          </note>
          <note type="speaker">
            Anf. 43 Statsminister GÖRAN PERSSON (s):
          </note>
          <note>
            Herr talman! Svaret är och förblir: Vi har bestämt oss för att
            belysa frågan från alla håll. Jag läser också opinionsmätningar.
            Jag vet precis vad man tycker. Skulle vi styra efter opinionsmätningar
            vore det ganska lätt. Då kunde vi hemförlova den här församlingen,
            och så kan vi skicka ut enkäter i stället och på så sätt fatta
            besluten.
          </note>
          <note>
            Detta är särskilt viktigt när vi har ett läge där vi har målkonflikter.
            Man kan också formulera om frågan. Ska vi ha en föräldraförsäkring
            som systematiskt missgynnar kvinnorna? Jag är ganska säker på
            att formulerar man frågan så kommer 80 % av svenska folket att
            säga nej.
          </note>
          <note>
            Men då måste någon, och då blir det den här församlingen, ta
            ställning i målkonflikten. Det är vad vi är till för. Fega politiker
            lutar sig mot opinionsmätningar.
          </note>
          <note>
            Svensk alliansfrihet
          </note>
          <note type="speaker">
            Anf. 44 LARS OHLY (v):
          </note>
          <note>
            Herr talman! Den svenska alliansfriheten har ett starkt stöd
            bland svenska folket. Till alliansfriheten hör också en respekt
            för folkrätten, vilket bland annat innebär att våldsanvändande
            endast får ske efter beslut av FN:s säkerhetsråd. Det har också
            varit en förutsättning när Sverige har skickat ut trupp till utlandet.
          </note>
          <note>
            Det tyckte också Göran Persson var viktigt, åtminstone så sent
            som den 4 oktober. I en intervju i TV 4 sade statsministern: Det
            ska finnas ett mandat från FN eller OSSE så att det inte blir
            någonting som inte sker inom folkrättens ramar. Det är ohyggligt
            viktigt.
          </note>
          <note>
            Sedan dess har försvarsminister Leni Björklund korrigerat statsministern
            på den här punkten och sagt att man i första hand ska använda
            svenska soldater på begäran av FN. Vi i Sverige vill ha ett mandat
            från FN:s säkerhetsråd, säger Leni Björklund enligt en tidningsartikel,
            men det kan finnas undantagssituationer då vi tycker att humanitära
            skäl talar för att man gör en intervention trots att säkerhetsrådet
            inte har givit klartecken.
          </note>
          <note>
            Vad är det som gäller, herr statsminister?
          </note>
          <note type="speaker">
            Anf. 45 Statsminister GÖRAN PERSSON (s):
          </note>
          <note>
            Herr talman! Här är det faktiskt så att både Leni Björklund och
            jag har rätt. Den som följer det resonemang som nu läggs fram
            i dag i den rapport som handlar om reformering av FN kommer just
            att läsa om den målkonflikten.
          </note>
          <note>
            Ibland är det så att FN:s organ blockerar humanitära insatser,
            och vi ser människor mördas framför ögonen på oss. Det televiseras
            in i vartenda vardagsrum. Vi har haft sådana situationer. Någonstans
            där kommer FN:s krav på enhälliga beslut i säkerhetsrådet i konflikt
            med det andra som är FN:s arbetsuppgift, nämligen att hävda mänskliga
            rättigheter och skydd för oskyldiga.
          </note>
          <note>
            Hur gränsdragningen ska gå till är den absolut svåraste internationella
            lagdiskussionen som vi just nu har att föra. Jag har stor respekt
            för den. Jag önskar att vi får ett säkerhetsråd, Lars Ohly och
            det är troligen svaret på frågan som orkar fatta beslut som hävdar
            mänskliga rättigheter och demokrati.
          </note>
          <note type="speaker">
            Anf. 46 LARS OHLY (v):
          </note>
          <note>
            Herr talman! Det betyder att Göran Perssons uttalande från den
            4 oktober inte längre är giltigt. Där fanns det ingen tvekan:
            Det ska finnas ett mandat från FN eller OSSE så att det inte blir
            någonting som inte sker inom folkrättens ramar. Det är ohyggligt
            viktigt.
          </note>
          <note>
            Jag delar den uppfattning som statsministern hade för snart två
            månader sedan. Men jag delar inte uppfattningen att vi ska ge
            oss in på den glidbana som det innebär att även USA kan påstå
            att det finns humanitära skäl eller andra skäl för att intervenera
            utan ett stöd av FN.
          </note>
          <note>
            Det är vad vi har sett i utvecklingen i Irak. Det är vad vi har
            sett i upprepade antingen hot om eller direkta angreppskrig som
            sker av de stora stater som vill ställa FN åt sidan. Det är inte
            att försvara folkrätten, statsministern. Det är inte att försvara
            alliansfriheten.
          </note>
          <note type="speaker">
            Anf. 47 Statsminister GÖRAN PERSSON (s):
          </note>
          <note>
            Herr talman! Låt oss inte förfalla till plakatformuleringar.
            Låt oss nyansera den här diskussionen och peka på problemet.
          </note>
          <note>
            Jag tar ett annat fall. Vi hade en mycket framgångsrik FN-mission
            i Makedonien. Den var tvungen att upphöra därför att kineserna
            motsatte sig en förlängning eftersom makedonierna hade erkänt
            eller uttryckt sig positivt om Taiwan. Det hade inte ett dugg
            att göra med situationen på Balkan. Men det omöjliggjorde en fortsatt
            FN-insats. Budskapet var: Då drar vi oss undan. Verkligheten kunde
            mycket väl ha utvecklat sig till att oskyldiga hade fått sätta
            livet till.
          </note>
          <note>
            Så ser det ut. Det måste vi ha respekt för. Fråga mig vad jag
            tycker, och jag kommer att säga att vi vill ha ett FN-mandat.
            Vi ska ha ett FN-mandat. Vi ska sträva efter detta. Vi borde kunna
            få det. FN borde kunna reformeras på ett sådant sätt att man klarar
            att leverera ett mandat som garanterar mänskliga rättigheter och
            demokrati.
          </note>
          <note>
            Men om vi inte får det, tar då folkrättens ambitioner att skydda
            de enskilda över FN-beslutet? Vem ska i så fall tolka folkrätten?
            Det är vad vi talar om. Låt oss erkänna att det är svårt, och
            låt oss erkänna att det är väldigt knepigt att vara precis i alla
            formuleringar. Jag är ödmjuk inför detta.
          </note>
          <note>
            Effekterna av stödpaket
          </note>
          <note type="speaker">
            Anf. 48 ESKIL ERLANDSSON (c):
          </note>
          <note>
            Herr talman! För en tid sedan kom regeringen med ett stödpaket
            för Trollhättan. Det inkluderade bland annat stora satsningar
            på den regionala infrastrukturen. Det är naturligtvis gott och
            väl. Men satsningarna ska ju betalas.
          </note>
          <note>
            I det här fallet fick de betalas av att investeringar i andra
            delar av vårt land sköts upp. Det var förbättringar på vårt riksvägnät
            och Europavägnätet, men det berörde också väghållningsplanerna.
          </note>
          <note>
            Min fråga till statsministern är: Vad har statsministern att
            säga till de människor och företagare som drabbas av att investeringar
            skjuts upp? Det omöjliggör de investeringar i framtiden som de
            vill göra för att utveckla sig, sin verksamhet och sin region.
          </note>
          <note type="speaker">
            Anf. 49 Statsminister GÖRAN PERSSON (s):
          </note>
          <note>
            Herr talman! Jag säger till dem som jag sade till vännerna i
            Kalmar häromdagen: Se inte bara till ert eget, se till hela landets
            intressen! Försök någon gång att lyfta blicken, Eskil Erlandsson,
            över det snäva regionala perspektivet och försök att inse en sak:
            Skulle bilindustrin i Västsverige gå en utveckling till mötes
            där den får djupa problem drar den också med sig Sverige i övrigt.
          </note>
          <note>
            I ett sådant läge ställer vi upp tillsammans i en nationell ansträngning.
            Vi har gjort så förr och kommer att göra det igen. I exempelvis
            Skåne ställde vi en gång upp för varven, och på samma sätt på
            västkusten. Det var skattepengar som fick användas för att vi
            på så sätt skulle klara en kris. Det gick inte den gången. Men
            vi ställde upp.
          </note>
          <note>
            Nu ställer vi upp tillsammans för bilindustrin i Västra Götaland.
            Jag tror att vi kommer att klara den krisen. Men ställ inte landsända
            mot landsända, och låtsas inte som att det finns obegränsade resurser,
            för det gör det inte. I det här fallet var valet enkelt.
          </note>
          <note type="speaker">
            Anf. 50 ESKIL ERLANDSSON (c):
          </note>
          <note>
            Herr talman! Men, statsministern, är det inte på tiden att man
            någon gång fullföljer en planering och infriar förväntningar som
            finns hos människor? Det är människor som vill utveckla sin verksamhet,
            sin bygd och sin region. Nu blir det svikna löften igen för många
            människor och många företagare i skilda delar av landet. Jag tycker
            att man någon gång ska stå för givna löften, speciellt när det
            gäller att utveckla alla skilda delar av vårt land.
          </note>
          <note type="speaker">
            Anf. 51 Statsminister GÖRAN PERSSON (s):
          </note>
          <note>
            Herr talman! Det givna löftet som tar över allt annat är att
            vi kämpar för jobben för full sysselsättning. Ryggraden i svensk
            exportindustri är bilindustrin. Den står för en stor del av vårt
            exportvärde och för en alltmer växande del av vår sysselsättning.
            Det är viktigt för oss att ställa upp i ett sådant sammanhang.
          </note>
          <note>
            När man ser de insatser som vi nu gör innebär det samtidigt,
            precis som Eskil Erlandsson säger, att några andra får vänta ett
            tag. I Kalmar handlar det om en diskussion om E 22:ans sträckning
            i Blekinge om genomfart i Jämjö och förbifart i Bergkvara. Okej,
            jag förstår att det är sådant som man längtat efter länge. Men
            om bilindustrin skulle haverera i Västsverige så drar den med
            sig Torsås kommun. Den kan också dra med sig Oskarshamns kommun.
            Vad är viktigast att göra då i ett nationellt perspektiv? Jo,
            att hålla ihop, göra en kraftsamling och se till så att det som
            ska fungera också fungerar, nämligen jobb och ekonomi. Bara på
            så sätt skapas en reell frihet för människor i hela vårt land
            att utveckla sin egen del. Vi håller ihop. Däri ligger framtiden,
            Eskil Erlandsson.
          </note>
          <note>
            Friåret
          </note>
          <note type="speaker">
            Anf. 52 HELENA HILLAR ROSENQVIST (mp):
          </note>
          <note>
            Herr talman! Jag har förstått att det har förts en lite förvirrad
            debatt om kostnaderna för friåret på sistone. Runtom i landet
            har nu människor möjlighet att ansöka och många har redan ansökt
            om att få ta ett friår. Enligt Miljöpartiet innebär friåret en
            stor samhällsekonomisk vinst. Man har räknat med att utbetalningarna
            för friåret kommer att röra sig om ungefär 1 ½ miljard kronor.
            Samtidigt kommer det att bli mindre utbetalningar av a-kasseersättning.
            Det är ganska lätt att räkna på detta. Om en person som har full
            a-kasseersättning går i arbete, och man slipper den utbetalningen,
            och en friårsledig har 85 % av a-kassa så borde det bli en nettovinst
            för samhället.
          </note>
          <note>
            Min fråga till statsministern är om regeringen också har gjort
            skattningar av de samhällsekonomiska vinsterna, nu när Hans Karlsson
            är ute och diskuterar de samhällsekonomiska kostnaderna.
          </note>
          <note type="speaker">
            Anf. 53 Statsminister GÖRAN PERSSON (s):
          </note>
          <note>
            Herr talman! De samhällsekonomiska vinsterna tror jag definitivt
            på. Det är klart att det finns samhällsekonomiska kostnader i
            ett läge där vi har en kraftig efterfrågan på arbetskraft. Men
            just nu är vi inte i en sådan situation.
          </note>
          <note>
            Idén med friåret är ju att en arbetslös ska kunna gå in och ta
            ett arbete som en annan person lämnar. Den personen går ut ur
            jobb under ett år och nöjer sig med en ersättning som är lägre
            än den som den arbetslöse hade. Den kalkylen borde gå ihop, särskilt
            om man betänker att många av dem som går ut i ett friår kanske
            gör det precis innan de själva brister. Man kanske är i 50-årsåldern,
            har hållit på i 2530 år i jobbet och tycker att det tar emot och
            är besvärligt. Så får man den här chansen att hämta andan, börja
            om eller göra någonting helt annat. Det kan vara en oerhört god
            samhällsekonomisk kalkyl om detta fungerar som tänkt. Nu vet vi
            ju inte om det fungerar som tänkt. Låt oss pröva den saken, utvärdera
            det hela noga och följa det.
          </note>
          <note>
            En sak är jag ganska säker på: att väldigt många människor upplever
            det här som en möjlighet. Jag tror inte att de fuskar eller vill
            smita undan. De känner ett behov av att göra någonting nytt, någonting
            annorlunda.
          </note>
          <note type="speaker">
            Anf. 54 HELENA HILLAR ROSENQVIST (mp):
          </note>
          <note>
            Herr talman! Det finns problem för en del människor, bland annat
            i Lidingö kommun där man har en borgerlig styrning. Där var det
            redan under oktober månad 26 personer som sökte friår. Flera kommuner
            nekar generellt sina anställda friår. Här har jag ett utdrag där
            det står att man inte vill ge de anställda lön för att dreja eller
            segla. Det får de göra på sin fritid. Lidingö kommun kommer bara
            att bevilja friår för den anställdes kompetensutveckling i det
            egna yrket. Det är inte acceptabelt, anser i alla fall vi i Miljöpartiet.
          </note>
          <note>
            Vad kommer regeringen att göra för att förhindra en utveckling
            där kommuner stoppar friåret?
          </note>
          <note type="speaker">
            Anf. 55 Statsminister GÖRAN PERSSON (s):
          </note>
          <note>
            Herr talman! Det är inte meningen att kommunerna ska göra det.
            Det finns partier här i riksdagen som regelmässigt hävdar att
            vi inte får ha en kommunal överprövning av statliga beslut, utan
            att man ska följa de beslut som riksdagen fattar. På det här området
            har riksdagen fattat ett beslut, så jag hoppas verkligen att man
            följer det.
          </note>
          <note>
            På Lidingö kan det ju finnas en ung människa som har en bra utbildning
            och som inte har kommit in i jobb men som vill ha ett arbete.
            Hon eller han kan få den chansen tack vare friåret. Jag tycker
            att det är så man ska se det. Lidingö kanske är en kommun som
            har en arbetsmarknad som är överhettad, men det finns delar av
            landet som har motsatt situation. Där väntar unga människor på
            sin chans.
          </note>
          <note>
            Underskatta inte den här reformens potential! Underskatta inte
            heller en del problem som kan komma med den. Låt oss söka oss
            fram, pröva den fullt ut och sedan utvärdera innan vi går vidare.
          </note>
          <note>
            Svenska kollektivavtal
          </note>
          <note type="speaker">
            Anf. 56 ANDERS KARLSSON (s):
          </note>
          <note>
            Herr talman! Med anledning av den diskussion som har blossat
            upp i medierna vill jag ställa en fråga till statsministern.
          </note>
          <note>
            Svensk arbetsmarknad har sedan decennier tillbaka präglats av
            att arbetsmarknadens parter har reglerat villkoren. Därmed skiljer
            sig Sverige från de allra flesta länder i Europa. Det har nu uppkommit
            en situation där medierna belyser det riksbekanta fallet i Vaxholm.
            Ett utländskt företag tycker sig inte behöva teckna något svenskt
            kollektivavtal när det arbetar i Sverige.
          </note>
          <note>
            Anser statsministern att utländska företag, oberoende av om de
            är från England, Tyskland eller Danmark, ska få använda sig av
            det egna landets regler när de utför arbete i Sverige? Eller tycker
            statsministern att den svenska modellen med kollektivavtal ska
            bevaras och fortsätta att gälla?
          </note>
          <note type="speaker">
            Anf. 57 Statsminister GÖRAN PERSSON (s):
          </note>
          <note>
            Herr talman! Svaret är inte så svårt att inse. Vår modell med
            kollektivavtal som tecknas av parterna på arbetsmarknaden har
            varit framgångsrik. Enligt vår uppfattning är den förenlig med
            EG-rätten. Vi har ingen som helst anledning att svaja i det avseendet.
          </note>
          <note>
            Kommer det företag till Sverige så har svenska fackliga organisationer
            rätt att driva fram kollektivavtal. Sker inte så har man rätt
            att tillgripa stridsåtgärder, och andra fackliga organisationer
            har rätt till sympatiåtgärder. Vad sedan avtalen materiellt ska
            innehålla får man förhandla om, men avtalsrätten finns där. Den
            är en del av den svenska modellen.
          </note>
          <note>
            Vi ska naturligtvis inte använda EU:s utvidgning till att pressa
            lönerna i Sverige. En del oppositionsföreträdare har uppenbarligen
            sagt att det är syftet, och det förvånar mig. Vi ska använda EU:s
            utvidgning till att höja lönerna i de nya ansökarländerna. Det
            är så vi ska se det. All annan ingång i denna fråga är en defensiv,
            som bara kommer att skada oss.
          </note>
          <note>
            Skatteavtalet mellan Danmark och Sverige
          </note>
          <note type="speaker">
            Anf. 58 CARL-AXEL ROSLUND (m):
          </note>
          <note>
            Herr talman! För tre veckor sedan var jag på en konferens i Danmark
            angående integrationen i Öresund. Jag var en av få svenskar där.
            Vid den efterföljande diskussionen reste sig en dansk politiker
            upp och sade: Nu måste vi komma till tals med den motsträviga
            svenska regeringen vad gäller skatteproblematik! Han möttes av
            jublande applåder. Det föranledde mig att resa mig och säga: I
            Sverige har vi den rakt motsatta uppfattningen att det är mycket
            svårt att komma överens med danskarna. Jag möttes av skratt, visserligen
            vänliga och lite överslätande skratt och inga elaka, men dock.
            Det var ganska uppenbart att våra två regeringar har svårt att
            komma till tals med varandra.
          </note>
          <note>
            Nu har vi fått det skatteavtal som i alla fall vi i Skåne tycker
            är en halvmesyr. Vi är inte alls nöjda med det.
          </note>
          <note>
            Min fråga är: Vad tänker statsministern göra för att vi ska komma
            till rätta med integrations- och skatteproblemen i Öresund?
          </note>
          <note type="speaker">
            Anf. 59 Statsminister GÖRAN PERSSON (s):
          </note>
          <note>
            Herr talman! Som Carl-Axel Roslund säger är det skatteavtal som
            vi har fått inte en fullträff. Om det ska betraktas som en halvmesyr
            kan vi väl diskutera. Men jag tror inte att danskarna är missnöjda
            med avtalet. Det är nog vi som är det.
          </note>
          <note>
            Därmed har man väl i ett nötskal egentligen svarat på frågans
            inledning. Jag tror att det blir konflikter av det här slaget
            under överskådlig tid. Det kan ändå inte fördölja den grundläggande
            utvecklingen, som alltmer handlar om integration och vardagliga
            kontakter över Öresund.
          </note>
          <note>
            I takt med att Malmö har kommit tillbaka som en stor, betydande
            stad med ordning och reda i sin ekonomi, med framtidstro, optimism
            och nybyggnation skapas också en balans mellan de två sidorna
            av Sundet. Jag är grundläggande optimistisk om utvecklingen. Bron
            är symbolen för detta, men det är människor på var sin sida om
            Öresund som fyller det med innehåll. Regeringarna ska hjälpa till,
            men vi ska inte skapa regelverk som i sin tur bygger en ny mur
            mellan Skåne och Småland eller mellan Skåne och Blekinge. Det
            ska vi också komma ihåg.
          </note>
          <note>
            40-talisterna
          </note>
          <note type="speaker">
            Anf. 60 HELENA BARGHOLTZ (fp):
          </note>
          <note>
            Herr talman! Jag vill knyta an till problemet med 40-talisterna
            som köttberg. Jag vill fråga statsministern om det nu pågår diskussioner
            inom regeringen om att vidta några särskilda åtgärder för att
            minska riskerna för att detta köttberg, som såväl statsministern
            som jag utgör del av, påverkar den framtida försörjningskvoten.
          </note>
          <note>
            Jag vill också veta vilket ansvar tar statsministern för Pär
            Nuders uttalande.
          </note>
          <note>
            Slutligen vill jag påpeka att varken statsministern eller jag
            själv rår för att vi råkat bli födda på 40-talet.
          </note>
          <note type="speaker">
            Anf. 61 Statsminister GÖRAN PERSSON (s):
          </note>
          <note>
            Herr talman! Men vi är glada för det. Vi är många som delar den
            glädjen, och unge herr Nuder har blivit klar över detta under
            dagen, skulle jag tro. Sedan är jag glad för att han sade att
            det var ett köttberg som stod i vägen. Han kunde ju uttryckt sig
            lite mer målande.
          </note>
          <note>
            Det är klart att vi har ett demografiskt bekymmer. Men vi har
            gjort en sak i Sverige som gör är att vi är lite mindre sårbara
            än andra länder. Vi har genomfört en pensionsreform som är brett
            förankrad i riksdagen över blockgränsen. Den kan dessutom hantera
            de påfrestningar som kommer att inträffa när Helena Bargholtz,
            jag och några andra så småningom drar oss tillbaka och går i pension.
            Det finns ingen som helst anledning att underskatta de här bekymren.
            De är stora.
          </note>
          <note>
            Men det finns inte heller någon som helst anledning att inte
            se att det finns möjligheter i att ha en stor grupp 40-talister
            med allt bättre folkhälsa som är välutbildade och ofta villiga
            att arbeta. Det är en tillgång för nationen. Det har jag mycket
            ödmjukt upplyst vissa unga kolleger om under förmiddagen.
          </note>
          <note>
            De kidnappade barnen i Gaza
          </note>
          <note type="speaker">
            Anf. 62 ANNELIE ENOCHSON (kd):
          </note>
          <note>
            Herr talman! Det har nu gått 182 dagar sedan fem svenska barn
            kidnappades till Gaza. De hålls kvar i Gaza mot sin vilja. Deras
            pappa har registrerat dem som palestinska flyktingar. Sverige
            är världens per capita största bidragsgivare till insatser i Gaza
            och ger ca 300 miljoner kronor årligen i direkt bistånd. Diskussioner
            från svenskt håll har inte lett till barnens frigivande. Det är
            orimligt att Sverige genom bidrag till de palestinska myndigheterna
            och UNRWA fortsätter att finansiera barnens fångenskap.
          </note>
          <note>
            Jag skulle därför vilja fråga statsministern om han är beredd
            att öka påtryckningarna på de palestinska myndigheterna genom
            att exempelvis frysa biståndet tills de kidnappade svenska barnen
            är fria.
          </note>
          <note type="speaker">
            Anf. 63 Statsminister GÖRAN PERSSON (s):
          </note>
          <note>
            Herr talman! Svaret på frågan är nej. Det vore en olycklig utveckling
            om vi blandade ihop biståndet med ett enskilt rättsfall. Sedan
            kan jag känna starkt för barnen, för deras båda föräldrar och
            den traumatiska situation som denna familj befinner sig i. Vi
            tar regelbundet upp det här fallet med palestinska myndigheter.
            Vi driver den sak som är rättfärdig enligt svensk lagstiftning.
            Men vi tänker inte blanda ihop det med biståndsgivningen. Vi tror
            att det snarast skulle försämra än förbättra situationen för barnen.
          </note>
          <note>
            Tandvårdsförsäkringen
          </note>
          <note type="speaker">
            Anf. 64 OWE HELLBERG (v):
          </note>
          <note>
            Herr talman! Statsministern tycker illa om att människors tandstatus
            kan avspegla klasstillhörigheten, och det gör jag också. Frågan
            är om vi med dagens tandvårdsförsäkring kan undvika detta.
          </note>
          <note>
            En pensionär i min hemkommun, Ockelbo, bad mig ta upp den här
            frågan. Han har 8 000 kr i månaden i bruttopension. Att få hans
            tänder i någorlunda skick har under året kostat 20 000 kr. Det
            är en stor ekonomisk börda som långt ifrån alla klarar av.
          </note>
          <note>
            Det införda högkostnadsskyddet för pensionärer kräver lång handläggningstid,
            mycket byråkrati och det känns osäkert om och när det gäller.
            Principiellt är det också lite konstigt att det är att betrakta
            som sjukvård att åtgärda en inflammerad tå medan en inflammerad
            tand är någonting annat.
          </note>
          <note>
            Min fråga är: Är statsministern beredd att se över dagens tandvårdsförsäkring
            och kanske gradvis förbättra och bygga ut den?
          </note>
          <note type="speaker">
            Anf. 65 Statsminister GÖRAN PERSSON (s):
          </note>
          <note>
            Herr talman! Det är få saker som jag känner så stor besvikelse
            över som de resultat vi har nått när vi har satsat extra miljarder
            i tandvårdsförsäkringen, för det har vi gjort. Även under de år
            då vi hade som djupast ekonomisk kris lyckades den dåvarande socialministern
            Margot Wallström lägga fram en tandvårdsreform som jag tror kostade
            1,4 miljarder kronor. Men det blev inte särskilt mycket mer tandvård
            för pengarna. Det här är ett bekymmer.
          </note>
          <note>
            Vi har fortsatt sedan med ytterligare reformer som har fungerat
            lite bättre, inte minst för de äldre. Det är klart att det finns
            en prövning av varje patient som ska ha sitt högkostnadsskydd.
            Det har vi varit tvungna att ha, därför att annars resulterar
            det i att kostnaderna skenar i väg fullständigt. Men det finns
            åtskilliga tusentals, kanske tiotusentals, äldre som har fått
            sin tandstatus väsentligt förbättrad med ett kraftigt samhälleligt
            stöd de senaste åren. Det är bra.
          </note>
          <note>
            Sedan ska vi naturligtvis också se upp med den situation som
            gäller för unga människor. Upp till 20 års ålder står samhället
            för tandvården. Sedan går man in i ett vuxenliv där några inte
            ens klarar sin egen försörjning. Då får ofta tänderna sitta emellan.
          </note>
          <note>
            Jag är djupt bekymrad över den här situationen, men jag kan inte
            ge några löften av det slaget att vi ska göra en allmän tandvårdsförsäkring.
            En sådan har kostnadsberäknats till i storleksordningen 1015 miljarder
            kronor. Det törs jag inte lova ens med stöd av Owe Hellberg.
          </note>
          <note>
            Nedläggning av militär utbildning i Östersund
          </note>
          <note type="speaker">
            Anf. 66 HÅKAN LARSSON (c):
          </note>
          <note>
            Herr talman! I Östersund har de svenska skattebetalarna sedan
            1984 investerat miljardbelopp i en toppmodern militär utbildningsanläggning
            med Arméns tekniska skola som kärna. I regeringens försvarsproposition
            föreslår man att den här anläggningen ska läggas ned och motsvarande
            utbildning i stället byggas upp i Halmstad. Om samma kvalitet
            på lokaler och utbildning som redan finns i Östersund ska byggas
            upp på nytt i Halmstad kommer det att krävas nya miljardinsatser.
            Att flytta en väl fungerande verksamhet som man vill behålla och
            bygga upp den på nytt någon annanstans är ofta att kasta pengarna
            i sjön.
          </note>
          <note>
            Jag vill gärna höra vad statsministern har för kommentar till
            denna miljardrullning. Statsministern sade förut att vi inte har
            obegränsade resurser i det här landet. Har regeringen verkligen
            analyserat konsekvenserna av det här förslaget?
          </note>
          <note type="speaker">
            Anf. 67 Statsminister GÖRAN PERSSON (s):
          </note>
          <note>
            Herr talman! Svaret på den sista frågan är självfallet ja. Men
            det är inte bara regeringen och Regeringskansliet som har gjort
            det, utan Försvarsmakten har också gjort det. Man har haft en
            arbetsgrupp för grundorganisationen som noggrant har vägt de olika
            alternativen mot varandra.
          </note>
          <note>
            Skulle vi ha behållit den utbildningsvolym och den aktivitetsvolym
            som vi nu har i försvaret hade utbildningen självfallet varit
            kvar i Östersund. Men om vi, till följd av ett förändrat säkerhetspolitiskt
            läge och förändrade arbetsuppgifter för försvaret, får göra en
            ny organisation kommer man inte att kunna sitta kvar i anläggningar
            och vänta på att de ska bli avskrivna, föråldrade och därmed uttjänta
            för att därefter lägga ned. Det är som i all annan verksamhet
            att om man ändrar inriktning får man överge ett och annat av realt
            värde som fortfarande inte är betalt, avskrivet. Alternativet
            att behålla det bara för att undvika en sådan kostnad är sämre.
          </note>
          <note>
            Försvaret ska ominriktas. Försvaret får nya arbetsuppgifter.
            Därmed får vi också en ny organisation. I huvudsak är kammaren
            överens om detta.
          </note>
          <note>
            Transport av militär materiel på Estonia
          </note>
          <note type="speaker">
            Anf. 68 LARS ÅNGSTRÖM (mp):
          </note>
          <note>
            Herr talman! I dag på morgonen nåddes vi av de chockerande uppgifterna
            att det som tidigare bara varit ett rykte medgavs av Försvarsmakten,
            nämligen att Estonia användes för att frakta hemlig militär materiel.
            Militära transporter i Sverige omges av rigorösa säkerhetsbestämmelser.
            Här handlar det om att högattraktivt material, som olika organisationer
            kanske hade intresse av att lägga händerna på, fraktades på en
            civil passagerarfärja. Därmed riskerades tusentals passagerares
            liv.
          </note>
          <note>
            Jag vill fråga statsministern om statsministern anser det lämpligt
            att använda civila passagerarfärjor för att frakta hemlig militär
            utrustning.
          </note>
          <note type="speaker">
            Anf. 69 Statsminister GÖRAN PERSSON (s):
          </note>
          <note>
            Herr talman! Jag kan inte avgöra det lämpliga i varje enskild
            transport men har precis som Lars Ångström upprörts över den information
            som vi har fått, alldenstund som vi av och till genom åren har
            hört den här typen av påståenden men alltid fått dem tillbakavisade.
            Därför har vi i dag från regeringens sida beslutat att tillkalla
            Johan Hirschfeldt och ge honom uppdraget att gå igenom hela september
            månad för olycksåret 1994 och därvid utröna om den här typen av
            transporter har funnits ombord på Estonia.
          </note>
          <note>
            Ett andra uppdrag som vi lägger ut gäller att Försvarsmakten
            ska inkomma med redovisning till regeringen hur man använder civila
            färdmedel för att transportera militär materiel.
          </note>
          <note>
            Svenska kollektivavtal
          </note>
          <note type="speaker">
            Anf. 70 CHRISTINA AXELSSON (s):
          </note>
          <note>
            Herr talman! I morse möttes vi riksdagsledamöter här utanför
            av flera hundra arga byggnadsarbetare som delade ut flygblad.
            Flygbladet riktades visserligen mot moderaterna, vars partiledare
            tycker att svenska byggnadsarbetare har för höga löner, men det
            innehöll också tre frågor som jag skulle vilja vidarebefordra
            till statsministern för att få höra hans synpunkter.
          </note>
          <note>
            Ska utländska byggnadsarbetare i Sverige få jobba med betydligt
            sämre löner och arbetsvillkor än svenska byggnadsarbetare?
          </note>
          <note>
            Ska facket ha möjlighet att vidta åtgärder för att kräva svenska
            kollektivavtal?
          </note>
          <note>
            Ska lönedumpning i fortsättningen ses som ett konkurrensmedel?
          </note>
          <note type="speaker">
            Anf. 71 Statsminister GÖRAN PERSSON (s):
          </note>
          <note>
            Herr talman! Svaren är för mig lätta att lämna. Självklart ska
            den som arbetar på en svensk arbetsplats också följa svenska avtal.
            Det gäller för ett danskt företag, det gäller för ett norskt företag
            och det gäller för ett lettiskt företag. Det är inget nytt.
          </note>
          <note>
            Vår lagstiftning är av sådant slag att om man då inte får ett
            kollektivavtal har den fackliga organisationen rätt till stridsåtgärder.
            Detta står vi naturligtvis bakom.
          </note>
          <note>
            Lönedumpning som konkurrensmetod är definitivt förkastlig. Den
            är farlig och skapar klyftor i samhället.
          </note>
          <note>
            Som den här kammaren kommer ihåg varnade jag förra året för en
            utveckling i samband med EU:s utvidgning som kunde komma att innebära
            att svenska kollektivavtal skulle förbigås. Jag ville därför att
            vi skulle ha övergångsregler. Det är formellt inte exakt samma
            diskussion som den vi nu för, men båda dessa diskussioner har
            samma innebörd.
          </note>
          <note>
            Vi måste inse kraften i det som vi nu har startat som process
            i EU-utvidgningen. Den borde gå och går att förena för Sveriges
            del precis som för andra länder i Europa med att vi bibehåller
            vettiga villkor för de mest utsatta på vår svenska arbetsmarknad.
          </note>
          <note>
            Vilken grupp ska de borgerliga partiledarna nästa gång tycka
            ska ha halverad lönesumma? Är det IT-branschens programmerare,
            vårdens arbetare eller affärsanställda? Det är så diskussionen
            naturligtvis måste ses.
          </note>
          <note>
            Friåret
          </note>
          <note type="speaker">
            Anf. 72 CARL B HAMILTON (fp):
          </note>
          <note>
            Herr talman! Jag skulle vilja återvända till friårsdiskussionen.
            Jag tyckte att statsministern visade en ovanlig lättsinnighet
            i de ekonomiska beräkningarna. Jag hade för några dagar sedan
            en debatt med Hans Karlsson, där han medgav att kostnaden för
            budgeten inte alls var 1,5 miljarder utan säkert 4 miljarder.
            BNP faller. Kanske är värdet av detta 3 miljarder. Det viftar
            statsministern nu bara bort.
          </note>
          <note>
            Det finns tydligen ingen övre gräns för den kostnad som de här
            12 000 platserna skulle kosta. I budgeten var kostnaden 130 000
            kr per plats. Med Hans Karlssons beräkning är den 330 000 kr per
            plats, och det spelar tydligen ingen roll.
          </note>
          <note>
            Jag tror att det är viktigt att slå fast att man inte kan minska
            arbetslösheten i Sverige genom att samtidigt minska sysselsättningen
            med kanske 10 00011 000 personer för det är ju det som på lång
            sikt är effekten av friåret. Problemet i Sverige är att vi behöver
            ha flera arbetade timmar, inte färre. Vi ska inte ha en ledighetsreform
            utan vi ska ha en arbetarreform. Sluta inte att tillhöra arbetarrörelsen
            genom att gå över till ledighetsrörelsen, Göran Persson, utan
            stå fast vid arbetet såsom grunden för välstånd i Sverige!
          </note>
          <note type="speaker">
            Anf. 73 Statsminister GÖRAN PERSSON (s):
          </note>
          <note>
            Herr talman! I det avseendet ska väl i så fall Carl B Hamilton
            vara glad för att vi fick en ny regering som knäckte den massarbetslöshet
            som han själv var med om att koka ihop. Han borde vara lycklig
            över det faktum att det just nu trillar in telegram från olika
            delar av landet av innebörden att sysselsättningen nu stiger.
            De kom i går från Göteborg i Västra Götaland, från Skåne och från
            Stockholm. Det går allt bättre för Sverige, och alltfler får jobb.
          </note>
          <note>
            Notera vad jag sade, Carl B Hamilton, i mitt svar till Helena
            Hillar Rosenqvist, nämligen att i ett läge där vi har lediga resurser
            på arbetsmarknaden kan jag förstå den här reformen. I ett läge
            där vi skulle ha en brist på arbetskraft är det säkert svårare
            att se de samhällsekonomiska fördelarna.
          </note>
          <note>
            Jag har inte förstått varför inte folkpartisterna kan resonera
            ungefär som vanligt folk gör. Om vi har en ung arbetslös människa
            och en trött 50-åring Pär Nuder skulle säga 40-talist som vill
            vara borta några månader från jobbet och de två kan byta med varandra
            ett tag utan att det skadar någon annan, varför inte se det som
            en möjlighet åtminstone i det arbetsmarknadsläge som vi fortfarande
            har? Men låt oss gärna hålla på ett tag till. Om vi snart har
            full sysselsättning går det inte.
          </note>
          <note type="speaker">
            Anf. 74 FÖRSTE VICE TALMANNEN:
          </note>
          <note>
            Därmed var dagens frågestund med statsministern över. Vi tackar
            statsministern och övriga deltagare i frågestunden.
          </note>
          <note>
            7 § (forts. från 5 §) Kommunikationer (forts. TU1)
          </note>
          <note type="speaker">
            Anf. 75 ELIZABETH NYSTRÖM (m) replik:
          </note>
          <note>
            Herr talman! Carina Moberg nämnde i sitt anförande trafikskadeförsäkringen
            som Moderaterna föreslår. Det är så, Carina Moberg att vår skattepolitik
            ju efter en noggrann granskning även av Socialdemokraterna har
            visat att en låginkomst- eller medelinkomstfamilj får mer pengar
            kvar i plånboken med våra förslag. Du kan ju kolla med ditt partikansli
            och läsa igenom materialet. Jag förstår egentligen inte vad problemet
            är. Det är ju vad människor har kvar i plånboken som är det mest
            väsentliga.
          </note>
          <note>
            Sedan raljerar Carina Moberg över att vi satsar 2 miljarder mer
            på vägarna. Det innebär bara fem mil av motorväg säger hon lite
            nonchalant. Ja, det är pengar som vi har, och de räcker till riksväg
            45 mellan Göteborg och Trollhättan i det stödpaket som Socialdemokraterna
            nu tvingas att göra. De är tvungna att omprioritera vägar, stryka
            vägar och lägga en del i framtiden.
          </note>
          <note>
            Då frågar jag Carina Moberg: Tycker inte du att det är fel att
            man nu låter många av de här utlovade investeringarna få vänta?
          </note>
          <note type="speaker">
            Anf. 76 CARINA MOBERG (s) replik:
          </note>
          <note>
            Herr talman! Jag hade nog förväntat mig lite hårdare tag från
            Elizabeth Nyström som fick en timme på sig att förbereda sin replik
            på mitt anförande.
          </note>
          <note>
            Det finns ett outtömligt behov av förbättringar av vägar och
            önskade nybyggnationer av vägar och järnvägar, ska man väl tillägga.
            Vi anser att vi står bakom ett budgetförslag där vi har hittat
            en rimlig balans i fråga om hur vi formar ett samhälle där såväl
            tillväxt som rättvisa är ord som leder vår politik.
          </note>
          <note>
            Självfallet får jag ge Elizabeth Nyström credit för att hon länge
            har kämpat för de förbättringar av vägar kring Trollhättan som
            nu blir verklighet. Men jag hade också långa resonemang i mitt
            anförande kring hur vi som ett land i en globaliserad värld faktiskt
            påverkas av omvärlden och att man också som politiker måste kunna
            prioritera om och ta hänsyn till sådant som dyker upp och händer
            med kort varsel.
          </note>
          <note>
            Vi tycker att vi har gjort en väl avvägd budget, och vi slår
            vakt om socialförsäkringssystemet. Vi vill inte försämra nivåerna
            för dem som är arbetslösa, sjukskrivna eller föräldralediga för
            att på det sättet klara av att bygga ytterligare några mil motorväg.
          </note>
          <note type="speaker">
            Anf. 77 ELIZABETH NYSTRÖM (m) replik:
          </note>
          <note>
            Herr talman! Det är ganska fantastiskt. För ett år sedan stod
            vi här, och då slog Carina Moberg på trumman för att man satsade
            3 miljarder mer. Det var en fantastisk satsning. 2 miljarder går
            nu bort, och utlovade projekt tas bort eller senareläggs. Då kan
            man säga: Vad är det egentligen vi har kvar? Jag sade: Över 2
            miljarder i räntor och så vidare. Det blir mindre och mindre satsning
            på vägarna.
          </note>
          <note>
            Carina Moberg kritiserade i sitt anförande borgerligheten. Hon
            sade att vi inte har samma anslag och så vidare. Hur kommer det
            att bli framöver? Ja, du behöver inte oroa dig. Det är lite märkbart
            hur Socialdemokraterna nu börjar darra på manschetterna. Taburetterna
            kanske inte är så stabila längre.
          </note>
          <note>
            Vi i borgerligheten arbetar intensivt på att ta över makten 2006.
            Ni oroar er. Väljarna visste ju inte 2002 vad de hade att se fram
            emot samarbete med Vänstern och Miljöpartiet. Min fråga är därför:
            Kommer Socialdemokraterna att fortsätta den inslagna politiken
            framöver och prioritera järnvägssatsningar framför vägsatsningar
            som vi så väl behöver?
          </note>
          <note type="speaker">
            Anf. 78 CARINA MOBERG (s) replik:
          </note>
          <note>
            Herr talman! Jag trodde nog att jag skulle få lite bättre svar
            av Elizabeth Nyström vad gäller om Moderaternas förslag på trafikskadeområdet
            ligger fast eller om den frågan också finns med på Fredrik Reinfeldts
            korrigeringslista. Det har jag inte fått, och Elizabeth Nyström
            har ingen talartid kvar. Men jag konstaterar då att det här förslaget
            skulle gå igenom med Moderaterna vid rodret.
          </note>
          <note>
            Jag kan se uppenbara problem för den borgerliga alliansen att
            skriva ihop sig och komma överens på trafikområdet, och det tycker
            jag att vi år efter år har kunnat se när vi har studerat deras
            ekonomiska motioner och deras mer trafikrelaterade motioner. Nu
            har vi en tid på oss tills väljarna får säga sitt nästa gång,
            och vi kommer att göra vad vi kan för att lyfta fram den nedmontering
            av välfärdssamhället som Moderaterna föreslår som är väldigt tydlig
            när man studerar deras ekonomiska motion. Inte minst gäller det
            framtiden för Sveriges bilister med en privatisering av trafikskadeförsäkringen
            och med stora höjningar av premierna, som kommer att slå väldigt
            olika beroende på vilken riskgrupp man ingår i.
          </note>
          <note type="speaker">
            Anf. 79 BJÖRN HAMILTON (m):
          </note>
          <note>
            Herr talman! Jag kommer från en liten kommun norr om Stockholm.
            Där är vi vana vid att hålla i pengarna. Jag har varit förtroendevald
            där, och jag är inte van vid att man slänger bort pengar på dyra
            saker. Jag blev rätt förskräckt när jag kom till riksdagen, även
            om riksdagen som sådan, herr talman, är en väldigt fin församling.
            Jag blev förskräckt över hur den politik som en majoritet i riksdagen
            står för bedrivs. Jag ska lite grann gå in på hur jag skulle vilja
            hushålla med pengarna eller på de rätt skandalösa projekt som
            majoriteten här i riksdagen driver och hur man slösar med skattebetalarnas
            pengar. Det är ju inte våra pengar utan andras pengar vi hanterar.
            Det måste vi vara väldigt måna om att förstå och ha i bakhuvudet
            hela tiden.
          </note>
          <note>
            Vår uppgift här i dag är att diskutera hur vi ska använda skattebetalarnas
            pengar för att få ett så effektivt transportsystem i landet som
            möjligt. Vi ska då prioritera mellan anslagen till vägar, till
            flyg, till tåg och till sjöfart. I viss mån kommer post- och teleområdena
            in även under vår kompetens.
          </note>
          <note>
            Herr talman! Jag ska som jag sade tidigare ta upp några exempel
            som enligt min uppfattning är grava exempel på hur majoriteten
            här i kammaren har hamnat fel i sina prioriteringar och också
            slösat med skattebetalarnas pengar.
          </note>
          <note>
            Sveriges dyraste personvalskampanj genom tiderna det har utbyggnaden
            av Kallax flygplats kallats. Som landshövding i Norrbotten var
            Björn Rosengren pådrivande för att fraktflygplatsen skulle byggas.
            1999 var han tillbaka i Luleå som förstamajtalande näringsminister.
            Då lovade han norrbottningarna att fraktflygplatsen skulle byggas.
            Sedan drev han igenom en statlig investering i projektet på 90
            miljoner kronor. Luftfartsverket, Luleå kommun och länsarbetsnämnden
            betalade 50 miljoner för att färdigställa förlängningen av en
            rullbana till 3 350 meter. Projektet har hitintills kostat skattebetalarna
            minst 140 miljoner kronor.
          </note>
          <note>
            Tanken, herr talman, var att göra Kallax till ett nav för världens
            fraktflyg, och flygplatsen skulle generera tusen nya arbetstillfällen.
            Men så här långt har endast ett tjugotal landningar gjorts på
            den förlängda landningsbanan, och ett fåtal personer har anställts.
            Sedan statsminister Göran Persson vid en högtidlig tillställning
            på Kallax flygplats invigde landningsbanan har endast ett tjugotal
            fraktplan landat på flygplatsen. Kostnaden per landning hamnar
            så här långt på drygt 7 miljoner kronor. Det kallar jag inte för
            att hushålla med skattebetalarnas pengar. Det kallar jag för att
            man gör grova felprioriteringar med skattebetalarnas pengar.
          </note>
          <note>
            Anders G Högmark ställde en fråga till statsrådet Messing om
            hon skulle vilja utvärdera satsningen på Kallax flygplats. Han
            fick till svar att det ämnade hon inte göra. Det tyckte hon inte
            behövdes. Det tycker jag också belyser en rätt fantastisk inställning
            till hur man hanterar andras pengar. Man vill inte ens utvärdera
            om det här var en bra satsning eller inte.
          </note>
          <note>
            Jag kan ta ett annat exempel. Staten har medverkat till att Stockholmsområdet
            snart kan stå utan någon allmänflygplats. Tullinge är nedlagt.
            Och Bromma står i tur om Socialdemokraterna får bestämma.
          </note>
          <note>
            Sedan, herr talman, har vi något som kallas för Botniabanan.
            Den har vi hört talas om här i kammaren. Men jag vill ändå ta
            upp den i det här sammanhanget. Regeringen och regeringens samarbetspartier
            bygger en järnväg som har svårt att uppvisa annat än röda förlustsiffror
            i alla kalkyler. Botniabanan kommer inte bara att gräva djupa
            hål i statskassan i dag utan förmodligen kräva statsbidrag i all
            framtid.
          </note>
          <note>
            Det är inte bara det att vi som sitter här och vi som lever just
            nu i Sverige betalar ut pengar ur våra egna börsar, utan vi kräver
            av våra barn och barnbarn att de ska hålla på och betala statsbidrag
            till en gigantisk investering, eftersom inte ens trafiken kommer
            att vara lönsam, så att säga.
          </note>
          <note>
            Man talar nu också om en förlängning av Botniabanan, så att den
            sträcker sig längs hela Norrlandskusten. Vissa av er kanske var
            med när man byggde Inlandsbanan på 30-talet. Jag tycker att man
            kan dra vissa paralleller mellan Norrbotniabanan och Inlandsbanan.
            Det är samma grova felinvestering. Inlandsbanan har vi fått betala
            många gånger om, och det har aldrig givit den reveny som man räknade
            med när man byggde den. Jag tycker, herr talman, att skattebetalarna
            har all rätt att ifrågasätta regeringens sätt att hantera deras
            pengar.
          </note>
          <note>
            Så har vi Luftfartsverket och Rikstrafiken. Man hotar att överge
            flera av våra flygplatser. Trafiksäkerheten på flera av våra huvudvägar
            är oacceptabelt låg, enligt en rapport som presenterades i går,
            medan miljardbelopp investeras i redan från början olönsamma järnvägsbyggen.
          </note>
          <note>
            Herr talman! Vi måste hantera pengarna mer ansvarsfullt. Vi ska
            använda och investera i den miljövänliga järnvägen där den är
            bäst. Men Sverige är till stora delar ett glest befolkat land
            med långa avstånd, där vägar och flyg inte bara är en nödvändighet
            utan ett betydligt billigare alternativ för skattebetalarna.
          </note>
          <note type="speaker">
            Anf. 80 SVEN BERGSTRÖM (c) replik:
          </note>
          <note>
            Herr talman! Det är inte så mycket en replik som ett önskemål
            om klarläggande. Det är precis som Björn Hamilton framhåller upprörande
            att inte alla våra stora projekt grundas på noggranna samhällsekonomiska
            beräkningar. Jag vill bara ha en bekräftelse från Björn Hamilton
            att det ska gälla alla projekt i alla delar av landet. Jag vill
            gärna ha det med tanke inte minst på det som Dagens Nyheter skrev
            i dag om Södra länken, att det är en gigantisk samhällsekonomisk
            felsatsning om man väger in miljö, tillväxteffekt och en massa
            andra saker som alltid vägs in i de samhällsekonomiska modellerna.
            Delar Björn Hamilton min och Centerpartiets uppfattning att de
            samhällsekonomiska beräkningarna ska vara avgörande oavsett om
            det handlar om Kallax flygplats, Hallandsåsen, Citytunneln eller
            Södra länken i Stockholm?
          </note>
          <note type="speaker">
            Anf. 81 BJÖRN HAMILTON (m) replik:
          </note>
          <note>
            Herr talman! Jag tycker att man alltid ska ha en noggrann kalkyl
            när man går in i ett beslut om en investering. Jag har själv deltagit
            i många framräkningar av samhällsnyttan i olika sammanhang. Jag
            vet att det inte finns en specifik samhällsnytta. Den kan definieras
            på väldigt många olika sätt. En samhällsekonomisk kalkyl kan tolkas
            på flera olika sätt. När det gäller Södra länken har jag den uppfattningen
            att den är mycket väl motiverad. Den kommer att lösa stora problem
            för människor som bor i Stockholm.
          </note>
          <note type="speaker">
            Anf. 82 SVEN BERGSTRÖM (c) replik:
          </note>
          <note>
            Herr talman! Jag tycker att Björn Hamilton kryper undan lite
            när han säger: Jag har den uppfattningen. Det gäller ju att komma
            bort från det godtyckliga beslutsfattandet där starka lobbygrupper
            ges ett orättfärdigt inflytande. Det kommer alltid att finnas
            fler förtroendevalda från de stora befolkningstäta områdena. Ska
            vi låta dem styra för att de har uppfattningen? Då hamnar vi till
            sist i en situation då vi inte får en rimlig och rättvis fördelning
            över hela landet. Det är ingen tvekan om att Studieförbundet Näringsliv
            och Samhälle, SIKA, Inregia och en massa olika organ har förfinat
            de samhällsekonomiska modellerna som efterhand har blivit allt
            bättre. Vi minskar utrymmet för godtycke och lobbygruppers påverkan
            om vi kan vara överens om att det är viktigt att dessa samhällsekonomiska
            modeller faktiskt tas på allvar. Det minimerar i alla fall utrymmet
            för uppgörelser i Rosenbad, som vi fick exempel på senast efter
            förra valet, då man köper och säljer efter politiskt godtycke.
            I synnerhet när det gäller sådana här oerhört stora investeringar
            i miljardklassen ska det inte bli politiskt godtycke som styr
            utan välgrundade samhällsekonomiska beräkningar, där modellen
            har blivit allt bättre.
          </note>
          <note type="speaker">
            Anf. 83 BJÖRN HAMILTON (m) replik:
          </note>
          <note>
            Herr talman! Jag delar Sven Bergströms uppfattning att de självklart
            ska tas på allvar. Vad jag vill säga är att det inte finns en
            absolut sanning i de här kalkylerna. De kan tolkas på olika sätt.
            Men de ska naturligtvis vara ett mycket viktigt instrument när
            man gör bedömningarna.
          </note>
          <note type="speaker">
            Anf. 84 RUNAR PATRIKSSON (fp):
          </note>
          <note>
            Herr talman! Då är vi här igen i trafikutskottet med viktiga
            frågor. Det var trafiksäkerhet för en vecka sedan. Nu är det hela
            paketet i 22:an med ett antal kronor. Debatten har varit intensiv,
            tycker jag, här i dag. Men det är min förhoppning, herr talman,
            att inte industriledare runtomkring i Sveriges skogsindustri har
            lyssnat för mycket på den här debatten. Jag är orolig för debatten
            när det gäller vägar, tjälsäkringen och den syn som framför allt
            Karin Svensson Smith hade när hon sade: Vi sänker tonnagen till
            40 ton på lastbilarna. Det är min stora förhoppning att inte Ulf
            Eliasson på Skoghallsverken eller chefen i Kvarnsveden har hört
            det hela, eftersom de har beslutat om investeringar på 2 miljarder
            rakt av när det gäller Skoghallsverken och 4 miljarder i Kvarnsveden.
            Jag är inte säker på att ägaren av den stora svenska pappersindustrin
            med finländsk bakgrund hade vågat satsa om han hade vetat att
            Karin Svensson Smith också ingår i den beslutande majoriteten
            i Sverige. Jag hoppas inte att det finns ett stöd för denna syn
            på storleken på råvarutransporterna i Sverige. I så fall går både
            bilindustrin, som vi har hört här i frågetimmen, och skogsindustrin
            en framtid till mötes som jag inte tror att vi vill ha.
          </note>
          <note>
            En trafikpolitik för tillväxt, har många här haft som rubrik.
            Vi i Folkpartiet, herr talman, tycker också att det är det vi
            ska tala om i dag. Med en trafikpolitik för tillväxt kan det inte
            se ut som det gör i vårt svenska landskap i dag. Man kan inte
            gå till väga med trafikpolitiken i sin helhet vi pratar nu om
            helheten som i dag sker. Det måste till en ny syn på hela trafikpolitiken.
            Vi blir förlöjligade av majoriteten varje gång vi nämner PPP.
            Men det finns ingen annan lösning som jag ser i dag i Sverige
            för att komma till rätta med de felaktigheter som har skett. Den
            socialdemokratiska regeringens sätt att tillsammans med Miljöpartiet
            och Vänsterpartiet bygga vägar har ju missat så mycket. Det måste
            till krafttag på kort sikt. Då kommer det naturligtvis att drabba
            kapitalsidan. Men vi måste fram med någonting så att vi inte får
            några fler Trollhättepaket. Vi har 15 stycken som i dag står och
            är besvikna över vad som har hänt.
          </note>
          <note>
            Om vi hade fått bestämma i det som inte då var en allians men
            som nu kallar sig för trafikalliansen är jag helt övertygad om
            att Trollhättepaketet hade varit klart, byggt med PPP-pengar.
            Vi hade aldrig haft den diskussion som vi i dag har runtomkring
            Trollhättan. Tåget hade gått. Vi hade haft en fyrfilig väg till
            Trollhättan, och Europaväg 45 hade varit en verklighet.
          </note>
          <note>
            Redan 1998 körde jag över bron i Kiruna och hade med mig en grön
            skylt med vita kanter som det stod E 45 på. Vi skruvade fast den
            på broräcket när vi åkte en sväng till Karesuando och tillbaka.
            Det var många där och fotograferade den. Låt det nu bli verklighet!
            Det låter lite förlöjligande i Carina Mobergs uttalande: Det enda
            ni kan vara överens om i borgerligheten är en Europaväg 45 från
            Göteborg till Karesuando. Det är ju pulsådern i Sverige! Det är
            ju Sveriges Broadway, från Göteborg till Karesuando. Det har vi
            pratat om förut. När det blir en riktig väg har man något att
            köra på med alla de svenska naturtillgångar som finns efter 45:an
            om vi ska ha skogen, papper, vattenkraft och malm, som Carina
            Moberg sade. Det är det som Folkpartiets och alliansens politik
            går ut på. Vi vill ha en annan syn på trafikpolitiken.
          </note>
          <note>
            Det har öppnat sig möjligheter här i dag. Jag tycker att den
            här debatten har varit helt otroligt bra. Det visade sig i Erling
            Bagers replikskifte med Karin Svensson Smith att vansinniga satsningar
            på järnvägen är någonting som kan komma att omprövas och kanske
            bli vägsatsningar.
          </note>
          <note>
            Det ger Motalafolket, folket efter E 22, folket kring E 20 och
            folket kring E 18 hopp om att nordiska triangeln kanske ändå blir
            av. Det kanske inte bara blir prat. Det kanske blir verklighet.
          </note>
          <note>
            Vi kan alltså skaka loss 10, 15 eller 20 miljarder till satsningar
            av den typ som behövs. Vi kan bygga järnväg där vi ska frakta
            mycket människor i tätbebyggt område. Vi kan bygga bort getingmidjor.
            Vi kan bygga citytunnlar och kringleder i Stockholm. Det har vi
            ingenting emot. Vi får då pengar över till transporter av både
            gods och människor på vägar på trafiksäkra vägar. Det är det som
            är skillnaden i politiken mellan oss som i dag står i kammaren
            i Sveriges riksdag och diskuterar. Det är ett otroligt viktigt
            ämne som har med både trafiksäkerhet, transport och, inte minst,
            företagsklimat att göra.
          </note>
          <note>
            Jag sammanfattar att debatten har varit bra. Vi ser hoppfullt
            framåt. Vi har mer pengar i alla borgerliga partier. Moderaterna
            har mest. Vi har en gemensam syn på en annan finansiering. Det
            är där finessen ligger.
          </note>
          <note>
            Vi kommer att kunna se att hela Sverige kan brukas. Hela Sverige
            blir åtkomligt och man får fram råvaran och människan med det
            transportmedel som är bäst för den tänkta transporten.
          </note>
          <note>
            Jag säger det en gång till: Vi måste ha en transportpolitik som
            är en transportpolitik för hela Sverige så att hela Sverige kan
            brukas.
          </note>
          <note type="speaker">
            Anf. 85 KARIN SVENSSON SMITH (v) replik:
          </note>
          <note>
            Herr talman! Jag undrar om Runar Patriksson har läst EU:s vitbok
            och instämmer i andemeningen i den. Du representerar ju ett parti
            som är känt för att vara ganska EU-vänligt.
          </note>
          <note>
            Där säger man: Its time to turn . För att klara problemen med
            miljö, trafiksäkerhet och trängsel i Europa måste man hitta en
            annorlunda fördelning mellan väg, järnväg och sjöfart när det
            gäller transporterna, särskilt på godssidan. Instämmer Runar i
            EU:s uppdrag?
          </note>
          <note>
            Som ett led i det har vi inom Godstransportdelegationen arbetat
            för diverse saker. Det är framför allt sjöfarten som inte är tillräckligt
            utnyttjad i dag. Vänsterpartiet har motionerat om att Sjöfartsverket
            ska bli ett anslagsfinansierat verk och inte ett affärsverk för
            att gynna godstransporter som bland annat pappersindustrin och
            annan tung industri har glädje av. Instämmer Folkpartiet i detta?
          </note>
          <note>
            Att minska maxvikten till 40 ton är ett medel för att åstadkomma
            det som behövs enligt intentionerna både i vår beslutade transportpolitik
            och i EU:s vitbok.
          </note>
          <note>
            Jag måste nog göra Runar ledsen. Jag tror inte att slutsatsen
            av replikskiftet mellan Erling Bager och mig är att det kommer
            att byggas fler vägar. Jag tror att du missuppfattade vad vi sade
            till varandra.
          </note>
          <note>
            Har Runar Patriksson läst det som står på s. 3435 i vårt betänkande?
            Där ser man att den skuld vi redan har dragit på våra barn och
            barnbarn för infrastruktur är alldeles tillräcklig. Jag tycker
            inte att det är moraliskt att belasta dem mer. De behöver använda
            pengarna till annat. Där delar jag till fullo Carina Mobergs analys.
          </note>
          <note type="speaker">
            Anf. 86 RUNAR PATRIKSSON (fp) replik:
          </note>
          <note>
            Herr talman! Vitboken säger att vi måste nå miljömålen. Det är
            vi helt överens om. Jag sade i mitt anförande att gods ska fraktas
            med järnväg där det finns en sådan tillgång på gods att det är
            lönsamt att köra med tåg.
          </note>
          <note>
            Från Folkpartiets del ser vi mycket positivt på byggande av järnvägar
            där man också fraktar mycket folk. Det betyder att det i vitboken
            är ett gemensamt uttag av miljöeffekter.
          </note>
          <note>
            Man ska inte bygga järnväg till varje skogsskifte där man ska
            hämta skog. Det finns ingen möjlighet. Det är vägen som gäller.
          </note>
          <note>
            Karin Svensson Smith tar upp frågan om 40 ton. Snart står lastbilar
            i tremiljonersklassen i fem sex eller åtta veckor och inte har
            något att göra på grund av tjälsjuka vägar. Så kan vi inte ha
            det kring pappersbruken i Sverige. När det gäller de vägar jag
            talar om och de områden där man har råvaran finns inget alternativ
            till järnväg. Det är bara så.
          </note>
          <note type="speaker">
            Anf. 87 KARIN SVENSSON SMITH (v) replik:
          </note>
          <note>
            Herr talman! Innan den här propositionen förhandlades hade vi
            ganska nära kontakter med Svenskt Näringsliv och deras transportavdelning.
            Vi frågade dem: Vad tycker ni är falskhalsarna för att ni på ett
            mer miljövänligt sätt ska stärka era möjligheter att transportera
            framför allt de tunga råvarorna?
          </note>
          <note>
            Vi hade nära kontakter med Stora. Vi hade nära kontakter med
            många andra företag. Vi verkade för satsningar kring Hallsberg,
            vilket de andra partierna tyckte var en bra idé för att stärka
            järnvägens möjligheter att transportera gods. Därmed skulle man
            bidra till både ekonomi, sysselsättning och miljö.
          </note>
          <note>
            Det som nu är problemet när det gäller att få fram råvaran till
            förädling i skogen är att antalet dagar med tjäle i marken minskar.
            Det är en effekt av klimatet. Jag bytte en dag i trafikutskottet
            mot en dag i miljö- och jordbruksutskottet där man hade en redovisning
            av svensk klimatpolitik. I vissa områden i Sverige har antalet
            tjäldagar minskat från 140 till 100. Det är det största problemet
            att marken inte är frusen tillräckligt länge för att man ska kunna
            använda den för transport av råvaror. Det bör stämma till eftertanke
            när vi utformar framtidens trafikpolitik. Det är ett gott argument
            för den proposition vi har lagt i den rödgröna majoriteten.
          </note>
          <note type="speaker">
            Anf. 88 RUNAR PATRIKSSON (fp) replik:
          </note>
          <note>
            Herr talman! När vi pratar om tjälsjukan gäller det dagarna efter
            de 100 när tjälen har gått ur tills vägen blir farbar igen. Det
            är tiden mellan det att tjälen har gått ur marken och tills vägen
            blir farbar igen jag repeterar det som inte ens 40-tonsbilen kommer
            att gå.
          </note>
          <note>
            Det är det som är problemet. Vi ska inte ha några tjälsjuka vägar.
            Vi måste bygga vägar här i landet som är farbara året om, både
            för transporter av skogsråvara och av personer.
          </note>
          <note>
            Jag har kanske inte möjlighet att få svar, men det var lite tråkigt
            att jag har fattat fel. Jag tyckte mig klart märka att Karin Svensson
            Smith var tveksam till järnvägssatsningar i Norrland som inte
            hade någon bärighet, och att detta i alla fall ger möjlighet för
            oss, som vill det, att satsa mycket mer på vägar i samma områden.
          </note>
          <note>
            Jag kan då än en gång repetera: Alla de som känner sig besvikna
            på E 18, E 22 och på E 20, på väg 73 och på vägen till den stora
            pappersindustrin i Hallstavik kan nu känna hopp. Det finns möjlighet
            att skaka loss miljarder i den svenska transportpolitiken.
          </note>
          <note>
            Med en borgerlig politik med en annan syn på trafikpolitiken
            skulle det kunna bli en stor framgång för svensk trafikpolitik.
          </note>
          <note type="speaker">
            Anf. 89 KARIN THORBORG (v):
          </note>
          <note>
            Herr talman! Jag vill först instämma i och stryka under det som
            Karin Svensson Smith har sagt om de extra 30 miljonerna till Rikstrafiken
            för kollektivtrafik och vårt särskilda yttrande i betänkandet.
          </note>
          <note>
            Jag vill lyfta fram det som vi har motionerat om och som ingen
            annan har tagit upp när det gäller utbyggnaden av Södertälje sluss.
            En uppskjuten eller, i värsta fall, utebliven slussinvestering
            kan få mycket allvarliga följder för Mälarsjöfarten. Rederiernas
            nya fartyg är alldeles för stora för att kunna passera genom slussen
            i Södertälje. En minskning av handelssjöfarten kan gå snabbt om
            inte ett beslut kommer till stånd väldigt skyndsamt. För Västerås,
            Köping och hela Bergslagsområdet, som jag representerar, skulle
            detta få mycket negativa konsekvenser.
          </note>
          <note>
            Mälarhamnarna är viktiga för exporten från företag i hela det
            här området. Försämrade transportmöjligheter gör att företagen
            kanske tvingas bort från området. Till hamnen i Västerås kommer
            bland annat fartyg med alternativa bränslen till kraftvärmeverket.
            Minskade sjötransporter innebär naturligtvis också ökade landtransporter,
            vilket är tvärs emot intentionen i det miljöpolitiska transportmålet.
          </note>
          <note>
            En ny sluss skulle också öka avrinningen från Mälaren och minska
            risken för katastrofala översvämningar.
          </note>
          <note>
            Jag ville bara skicka med detta till regeringen i det fortsatta
            beredningsarbetet. Jag tycker att det är en väldigt viktig fråga.
          </note>
          <note>
            Nämner man ordet infrastruktur tänker de allra flesta på tåg,
            vägar, flyg och båtar. Men det finns en helt annan infrastruktur
            som är lika viktig för att människorna i dagens samhälle ska kunna
            leva och verka i hela vårt land. Denna infrastruktur utgörs av
            ledningar, trådar, kablar, större och mindre apparater som telefoner
            och datorer, fötter som springer uppför och nedför trappor med
            post och kassörskor som gör in- och utbetalningar.
          </note>
          <note>
            Om inte denna infrastruktur fungerar utbryter kaos i samhället.
            Ändå är inte denna infrastruktur så glamorös och väcker inte lika
            mycket uppmärksamhet som en nybyggd motorväg eller en sjösättning
            av en ny båt. Den har inte heller så stort utrymme i budgetpropositionens
            del om kommunikationer.
          </note>
          <note>
            Jag vill här påminna om och citera vilken målsättning som finns
            i budgetpropositionen för detta område:
          </note>
          <note>
            Målet för politikområde IT, elektronisk kommunikation och post
            är att alla ska ha tillgång till en samhällsekonomiskt effektiv
            och långsiktigt hållbar infrastruktur och därtill hörande tjänster.
          </note>
          <note>
            Inom denna sektor har det hänt och händer mycket just nu. Svensk
            kassaservice har utretts, och en proposition ska komma nästa år.
            Utredaren har skissat olika framtidsscenarier med olika förslag
            om hur kassatjänsten ska organiseras.
          </note>
          <note>
            Liksom utredningen gör vi bedömningen att staten även i fortsättningen
            ska ta ansvar för de grundläggande betaltjänsterna, men vi delar
            inte riktigt utredarens syn på metoderna för hur detta ska realiseras.
            Utredaren menar att statens ansvar begränsar sig till orter och
            landsbygd som inte är av kommersiellt intresse. Vi menar dock
            att statens ansvar är större än att gälla enbart dessa områden.
            Samhällets grundläggande infrastruktur måste fungera i hela landet
            i syfte att boende och företagande ska existera på rimliga villkor.
            Även människor i olika så kallade behovsgrupper måste kunna ställa
            krav på samhällets service.
          </note>
          <note>
            Beslutet om Svensk kassaservices framtid hänger starkt ihop med
            vad som i övrigt händer inom posten. Även den håller på att utredas.
            Utredaren har i uppdrag att se över hur postverksamheten bör regleras.
            Utredaren ska också analysera effekterna av liberaliseringen och
            utvärdera nuvarande lagstiftning i förhållande till postmarknadens
            utveckling. Utredningen om posten kommer i januari, och en proposition
            väntas år 2006. Det är alltså ett väldigt stort förändringsarbete
            på gång inom hela den postala sektorn, och vi följer detta arbete
            med stort intresse. Vi anser att posten är en samhällsservice
            som staten har ett stort ansvar för.
          </note>
          <note>
            Nästa år ska också en IT-proposition läggas fram. Regeringen
            har höga ambitioner för IT-politiken genom målet att Sverige som
            första land ska bli ett informationssamhälle för alla. Det krävs
            dock fortsatta och fördjupade insatser innan vi är där. Institutet
            för tillväxtpolitiska studier, som har analyserat den tidigare
            förda IT-politiken, rekommenderar regeringen att ta ökad hänsyn
            till de grupper som riskerar att hamna utanför. Innan man går
            vidare är det därför viktigt att noga studera den samlade bilden
            av det man redan uppnått och ta avstamp där.
          </note>
          <note>
            I det fortsatta arbetet ska fokus flyttas från infrastruktur
            till nytta, från producent till konsument. Det är naturligtvis
            viktigt att vi börjar fokusera på vad vi ska ha all denna infrastruktur
            till. Den ska naturligtvis användas. Det blir en förskjutning
            från hård till mjuk infrastruktur. Men hela tiden, i varje steg
            man tar, måste man vara noga med att IT-politiken inte får innebära
            att de digitala klyftorna förstärks. Stor uppmärksamhet måste
            därför ges till att alla får del av den nya tekniken. Geografiskt
            avstånd, ålder, kön, etnisk bakgrund, eventuella funktionshinder
            eller kompetens får inte bli avgörande för om man ska få ta del
            av IT-samhällets välsignelser eller inte. Skillnaden mellan dem
            som är först ute och dem som är sist ute är jättestor. Samhället
            måste skapa förutsättningar för att få med alla.
          </note>
          <note>
            I går kväll fick några av oss lyssna på en föredragning om småföretagare
            och IT. Där fick vi bland annat höra att som bäst bara 44 % av
            alla företag med mindre än 50 anställda har egen e-post till sitt
            företag. Målsättningen måste vara att ingen i Sverige ska behöva
            bli lämnad efter när det gäller elektroniska kommunikationer.
            Ny teknik ska inte skapa klyftor i samhället eller stänga ute
            visa grupper.
          </note>
          <note>
            Även jag vill tacka kansliet för ett bra arbete och för all den
            hjälp jag fått fast jag bara är ersättare i trafikutskottet.
          </note>
          <note type="speaker">
            Anf. 90 BJÖRN HAMILTON (m) replik:
          </note>
          <note>
            Herr talman! Jag vill ta upp det här med IT eftersom Karin och
            jag var på samma seminarium i går. Det var ett mycket intressant
            seminarium. Man kunde konstatera att Sverige har halkat långt
            efter i IT-utvecklingen. Vi var ju på tätplats förr och kunde
            verkligen känna oss stolta över det, men nu ligger vi rätt långt
            ned på listan precis som i all annan internationell jämförelse.
            Bland annat fick vi alltså höra att 6070 % av landets företag
            inte ens har e-post.
          </note>
          <note>
            Karin sade: Nu har vi byggt ut infrastrukturen, och nu får vi
            se vad vi ska använda den till. Jag tycker att det är lite signifikant
            för hur majoriteten med socialisterna och Miljöpartiet bedriver
            utbyggnaden av infrastruktur: Man bygger ut, och sedan får man
            se vad man ska använda den till.
          </note>
          <note>
            Jag skulle vilja göra tvärtom. Först ser man vad man ska använda
            den till; sedan bygger man ut. Det ska finnas ett behov. Det finns
            en marknad, Karin. Jag vet inte om Karin känner till marknaden.
          </note>
          <note>
            I alla fall skulle jag gärna vilja ha en kommentar om hur man
            tänker sig jag förutsätter att Karin står bakom regeringens politik
            vad gäller IT att i framtiden återta frontplatsen bland världens
            länder vad gäller IT. Vi har ju egentligen förutsättningarna med
            en fantastisk IT-industri i det här landet. Det är genant, tycker
            jag, att vi har hamnat så långt ned som vi gjort på listan.
          </note>
          <note type="speaker">
            Anf. 91 KARIN THORBORG (v) replik:
          </note>
          <note>
            Herr talman! Jag tog upp detta därför att om vi jämför satsningarna
            på bredband med övriga infrastruktursatsningar ser vi att det
            bara är en väldigt liten satsning man gjort på detta. Trots det
            har staten satsat en hel del pengar för att fylla i de luckor
            som marknaden inte klarat av. Vad jag förstår vill ju Moderaterna
            att marknaden skulle ha skött allt detta och att staten inte skulle
            ha använt sina pengar till den här infrastrukturen. Därför tycker
            jag att det är väldigt bra att staten nu har fyllt i de luckor
            som marknaden inte har klarat av. Det visar ju vad marknaden inte
            har gjort i det här fallet.
          </note>
          <note>
            När det gäller i vilken ordning man gör detta måste man ju först
            bygga ut en infrastruktur för att kunna använda den. Kanske borde
            det ha gått lite mer parallellt, men nu tycker jag att det är
            dags att se på vad man faktiskt använder den till. Jag tycker
            att man har kommit i gång väldigt bra med att titta på vad man
            behöver göra för att knyta ihop all den infrastruktur som finns.
          </note>
          <note>
            För att vi ska bli bättre och få den här tätpositionen tror jag
            att alla måste hjälpas åt, även dessa företagare som bevisligen
            inte ville satsa någonting utan ville ha hjälp från staten.
          </note>
          <note type="speaker">
            Anf. 92 BJÖRN HAMILTON (m) replik:
          </note>
          <note>
            Herr talman! Jag fick inte svar på om Karin tyckte att det var
            genant att 6070 % av företagen inte ens har e-post i det välutvecklade
            Sverige. Men låt oss lämna det.
          </note>
          <note>
            Det är en chimär att staten skulle ha varit effektiv i sina satsningar
            på bredband. Staten har lagt hämsko på de privata företag som
            velat bygga ut bredband genom att säga att man går in och tar
            över ansvaret. Då går inget privat företag ut och gör någonting.
          </note>
          <note>
            Sedan har man satsat rätt mycket av de statliga pengarna inom
            områden där en marknad hade kunnat fungera. Det är inte alls bara
            i glesbygd man har byggt ut med statliga pengar. Det är lite överallt
            i Sverige. Och man har på det sättet, tycker jag, använt pengarna
            helt felaktigt.
          </note>
          <note>
            Jag kan hålla med om att det säkert finns områden i Sverige där
            inte marknaden fungerar och där man måste göra samhälleliga insatser.
            Men man ska inte göra det inom områden där vi har en marknad.
            Man ska framför allt inte gå ut och säga till företagen att det
            här tar vi hand om så ni behöver inte tänka på det.
          </note>
          <note type="speaker">
            Anf. 93 KARIN THORBORG (v) replik:
          </note>
          <note>
            Herr talman! Jag vill trots allt svara på frågan om jag tycker
            att det var genant eller inte.
          </note>
          <note>
            Jag tycker att du motsäger dig själv, Björn Hamilton. Först säger
            du att staten har tagit över eftersom marknaden inte har skött
            det här. Men de småföretagare som inte har e-post är ju en del
            av marknaden och de har inte skött sin del. Å ena sidan vill du
            att marknaden ska sköta det här, å andra sidan tycker du att det
            är genant att inte marknaden sköter den här delen.
          </note>
          <note>
            Jag tycker att det är väldigt tråkigt att det är så många som
            inte har e-post. Naturligtvis måste vi hjälpas åt så att alla
            får ta del av det här samhället. Jag tror att den nya IT-strategigruppen
            och den nya IT-propositionen kommer att lägga fram lösningar på
            hur man ska komma åt den här frågan.
          </note>
          <note type="speaker">
            Anf. 94 STAFFAN DANIELSSON (c):
          </note>
          <note>
            Herr talman! Infrastrukturen i form av väl fungerande järnvägar
            och vägar är en grundläggande förutsättning för att landets resurser
            ska kunna utvecklas så att människor kan bo, leva och vistas i
            hela Sverige. Därför är ett välskött vägnät ett samhällsintresse
            av största vikt. Det engagerar med rätta de flesta människor.
            Därför är också statens insatser och hur de ska fördelas något
            som har mycket stor betydelse för oss alla. Tåg är bra, men järnvägar
            finns verkligen inte överallt, till skillnad från vägarna.
          </note>
          <note>
            Det finns mycket att säga om det allmänna vägnätet och det eftersläpande
            underhållet av det. Men jag vill här lyfta fram de enskilda vägarnas
            stora betydelse för att en levande landsbygd ska kunna fortleva
            och utvecklas. Det finmaskiga vägnätet är en viktig första eller
            sista del i landets kommunikationer.
          </note>
          <note>
            Vägarna används i hög grad av näringslivets transporter, till
            exempel av skogsbruket och jordbruket, men även för serviceinsatser
            i olika avseenden. Grunden är självfallet alla de fast- eller
            fritidsboende som bor längs vägarna och alla de som främst på
            fritiden använder dem. Vägsystemet är en grundpelare i den allmänna
            tillgängligheten till vår landsbygd, där ju allemansrätten ger
            oss alla tillgång till natur och fritidsvärden. Därför måste vi
            också tillsammans betala en del för detta, tyvärr ofta för lite.
          </note>
          <note>
            De enskilda vägarna sköts regelmässigt med stort engagemang av
            vägsamfälligheter som gör goda insatser för att upprätthålla en
            hygglig vägstandard. De senaste åren har starka krafter velat
            skära ned statens insatser, och nivåerna på statsbidragen är i
            dag för låga.
          </note>
          <note>
            Centerpartiet har alltid varit pådrivande för att det enskilda
            vägnätet ska ha en åtminstone godtagbar standard. Vi vill därför
            att anslaget till de enskilda vägarna ska höjas och även att,
            enligt den så kallade BREV-utredningens förslag, Vägverket ska
            ta över ansvaret för kostsamma så kallade konstbyggnader i form
            av broar.
          </note>
          <note>
            Tyvärr är det också så att dagens bidragssystem för enskild väghållning
            har betydande brister. Det ekonomiska beräkningsunderlaget från
            Vägverket gör det ibland rätt svårt att kunna bedöma erforderliga
            bidragsnivåer. Regelverket för enskilda vägar är i delar också
            otydligt och onödigt krångligt. Det här gör i sin tur att administrationen
            av bidragen blir onödigt kostsam. Därför är en översyn av stödet
            till enskilda vägar behövlig. Syftet ska då inte vara, som i tidigare
            utredningars förslag, att vältra över ansvar från det allmänna
            utan att skapa ett bidragssystem som långsiktigt vidmakthåller
            det befintliga nätet av enskilda vägar och skapar en kostnadseffektiv
            administration av detta.
          </note>
          <note>
            Några ord också om den viktiga kollektivtrafiken och om Rikstrafikens
            bristande resurser. Kollektivtrafiken är ju en grundbult i en
            väl utvecklad trafikförsörjning om vi ska kunna närma oss fler
            av de transportpolitiska målen. Därför är det trist att regeringen
            med samarbetspartier försämrar förutsättningarna inte bara för
            de enskilda människornas och företagens möjligheter till transporter
            utan också för kollektivtrafiken. Höjda bränsleskatter och fordonsskatter
            som i sin tur ger ökade kostnader för upphandling av kollektivtrafik
            försämrar denna trafik runtom i landet.
          </note>
          <note>
            Samtidigt har vi fått redovisat för oss i trafikutskottet hur
            Rikstrafiken nu tvingas dra ned drastiskt på sin upphandling av
            regionalt motiverad men kommersiellt olönsam kollektivtrafik,
            vilket drabbar det kollektiva resandet ytterligare. Rikstrafiken
            har fått stora ekonomiska problem på grund av att man ålagts nya
            uppgifter utan att motsvarande pengar anvisats. Därför varslar
            man om stora nedskärningar av det statliga anslaget till en rad
            tåglinjer runtom i landet, för till exempel Bergslagen, för Stångådalsbanan
            och för Blekinge kustbana, där trafiken nu hotas av stora neddragningar
            och där den utlovade elektrifieringen därför ifrågasätts.
          </note>
          <note>
            Det är rätt beklämmande att staten med ena handen gör järnvägsinvesteringar,
            vilket är bra, samtidigt som man med den andra handen drar undan
            förutsättningarna för själva trafiken, vilket är dåligt. Centern
            anvisar 100 miljoner kronor mer till Rikstrafiken, vilket skulle
            bevara mycket tågtrafik som nu hotas av nedläggning.
          </note>
          <note>
            Slutligen ett politiskt konstaterande. För att kunna erhålla
            mer resurser till vägar och andra statliga och kommunala åtaganden
            behöver Sverige tillväxt och ökad konkurrenskraft genom ett bättre
            företagsklimat. För detta behövs från 2006 en ny borgerlig riksdagsmajoritet,
            vilket jag gärna skulle vilja yrka bifall till.
          </note>
          <note type="speaker">
            Anf. 95 HANS STENBERG (s):
          </note>
          <note>
            Herr talman! Vägarna är utan tvekan den viktigaste beståndsdelen
            i det svenska transportsystemet. Alla andra transportslag förutsätter
            ett bra vägnät för att transportkedjan ska fungera från dörr till
            dörr. Därför är det naturligt att krav på förbättringar av vägnätet
            väldigt ofta kommer upp när man är ute och träffar medborgare
            och kommunpolitiker runtom i landet. Jag tror exempelvis inte
            att jag under mina tio år i trafikutskottet har träffat något
            kommunalråd som inte har ansett att han eller hon har haft landets
            mest angelägna vägprojekt i sin kommun och tyckt att vi ska prioritera
            det före alla andra.
          </note>
          <note>
            Det är klart att det skulle vara roligt om man kunde uppfylla
            alla önskemål om investeringar. Men tyvärr är det så att investeringsbehoven
            alltid kommer att vara större än den ekonomiska verkligheten tillåter
            oss att uppfylla. Det finns också så många andra angelägna samhällsbehov
            som ska uppfyllas med de begränsade resurser som samhället ändå
            har. Därför kan inte vi socialdemokrater ställa upp på exempelvis
            den moderata politik som innebär att man sparar på sjuka och arbetslösa
            för att därigenom finansiera större satsningar på vägarna.
          </note>
          <note>
            Herr talman! Det skulle kännas konstigt att stå här och inte
            nämna Trollhättepaketet. Jag tror att det knappast finns någon
            här i salen eller för övrigt ute i samhället som tycker att vi
            inte ska göra kraftfulla insatser för att rädda bilindustrin i
            Trollhättan. För att kunna göra de nödvändiga insatserna med kort
            varsel tvingas regeringen till omfattande omprioriteringar. Det
            innebär att ett femtontal projekt utgår helt ur investeringsplanen
            och att andra projekt kan komma att dra ut på tiden.
          </note>
          <note>
            Det här är naturligtvis inte alls roligt på de orter som drabbas,
            och det är knappast förvånande heller att vi får protester från
            olika håll i landet. De projekt som lyfts ut har ju tidigare bedömts
            vara både viktiga och samhällsekonomiskt lönsamma. Som jag ser
            det är det angeläget att försöka hitta utrymme i kommande budgetarbete
            så att man kan lägga tillbaka de här angelägna projekten i investeringsplanen.
            Samtidigt som jag säger det vill jag understryka att om man vill
            göra anspråk på att ta ansvar för landets ekonomi går det inte
            att rätt upp och ned lova att vi kommer att klara av att återinföra
            alla projekten i planen igen. Väginvesteringar måste alltid vägas
            mot andra angelägna samhällsintressen varje gång man gör en statsbudget.
            Så måste det vara.
          </note>
          <note>
            Herr talman! Innan jag går vidare vill jag bara kontrollera att
            Erling Bager är vaken. Av hans replikskifte med Carina Moberg
            tidigare framgick det tydligt att han väldigt grovt hade missuppfattat
            mig när jag hade talat om PPP. Flera har i dag också tagit upp
            PPP-frågan.
          </note>
          <note>
            Vi socialdemokrater har nu, som tidigare, ingenting emot att
            pröva PPP på ett antal projekt. Men jag måste erkänna att jag
            har lite svårt att se vad fördelen med PPP-finansiering skulle
            vara jämfört med det sätt som Vägverket nu upphandlar Norrortsleden.
            Det mest intressanta med PPP är ju vad som händer med underhållskostnaderna
            om samma entreprenör som byggt projektet också ska sköta drift
            och underhåll ett antal år efteråt. Det är där den ekonomiska
            vinsten ska ligga. Är det möjligen så att kvaliteten på själva
            byggnationen ökar om man får göra så? Det är ju bland annat för
            att få svar på den frågan som Vägverket nu gör ett försök där
            man upphandlar både byggande och drift av Norrortsleden i en sammanhållen
            upphandling. Det upplägget borde ge exakt samma effektivitetsförbättring
            oavsett om man finansierar projektet över statsbudgeten på traditionellt
            sätt, om man lånefinansierar i Riksgälden eller med PPP-finansiering.
            Skillnaden mot en PPP-lösning är att man slipper en högre räntekostnad
            som en privat lånefinansiering ger.
          </note>
          <note>
            Det ska bli intressant att följa utvärderingen av projektet.
            Om det slår väl ut kan den upphandlingsmodellen bli ett mycket
            bra komplement till det traditionella sättet att upphandla.
          </note>
          <note>
            Sedan är det en annan avvägning som ska göras av hur mycket man
            vill lånefinansiera och hur mycket man vill ta över statsbudgeten.
            Jag har varit med så länge att jag har stått i kammaren och tagit
            oerhört mycket kritik från den borgerliga sidan över att vi har
            lånefinansierat så mycket. Men i dag är det tydligen nytt läge.
            Här föreslår Runar Patriksson bland annat en massiv lånefinansiering
            av infrastrukturprojekt. Konjunkturerna varierar också inom det
            borgerliga blocket. Vi får väl se vad ni tycker nästa år, om vi
            har lånat för mycket eller för lite.
          </note>
          <note>
            Herr talman! I debatten i dag kräver oppositionspartierna större
            satsningar på vägarna. Man säger hela tiden att regeringen satsar
            för lite. Jag vill i sammanhanget påminna om att vi i de tre senaste
            budgetomgångarna i genomsnitt har höjt väganslagen med ungefär
            1 miljard varje gång. Det är ytterst få områden i statens budget
            som har fått en sådan ökning. Trots det vill också vi socialdemokrater
            satsa mer på att förbättra vägnätet. Där är vi helt överens med
            oppositionen. Skillnaden är att vi socialdemokrater tar ett helhetsansvar
            för ekonomin. En ökad satsning på vägarna får inte ske på bekostnad
            av att statsbudgeten äventyras eller på bekostnad av arbetslösa
            och sjuka. Där går skiljelinjen mellan blocken.
          </note>
          <note>
            Jag vill säga några ord med anledning av Björn Hamiltons inlägg.
            När det gäller Kallax ska jag återge Anne Wibble, som tidigare
            har funnits här i kammaren. Hon sade ungefär: Att i efterhand
            kritisera och tala om hur saker och ting borde ha gjorts är nog
            världens mest exakta vetenskap. Lite grann lät det så när Björn
            Hamilton bredde ut sig över Kallax. Mitt minne kan vara fel, men
            jag kan inte minnas någon klar, stark moderat opposition mot den
            satsningen.
          </note>
          <note>
            Beslutet om Botniabanan togs av en bred majoritet i riksdagen.
            Jag vet att Björn Hamiltons partivänner hemma i mitt län var oerhört
            varma förespråkare av Botniabanan. Om det nu är ett så fruktansvärt
            dåligt projekt, hur känns det att sätta sig i ett regeringssamarbete,
            om det vill sig illa och ni vinner nästa val, med tre partier
            som varmt ställde upp och helhjärtat stödde satsningen på Botniabanan?
            Dessutom var Moderaternas agerande i kammaren inte särskilt klargörande.
            Ni slog närmast knut på er själva med att vara både för och emot.
          </note>
          <note>
            Det känns dåligt att i stället för att komma med konstruktiva
            förslag ösa galla över sådant som tidigare har gjorts och tycka
            att det skulle har gjorts på annat sätt.
          </note>
          <note type="speaker">
            Anf. 96 ELIZABETH NYSTRÖM (m) replik:
          </note>
          <note>
            Herr talman! Eftersom jag inte fick något svar av Carina Moberg
            tidigare ställer jag samma fråga till Hans Stenberg: Kommer Socialdemokraterna
            att fortsätta den inslagna politiken framöver, nämligen att prioritera
            järnvägssatsningar framför vägsatsningar?
          </note>
          <note type="speaker">
            Anf. 97 HANS STENBERG (s) replik:
          </note>
          <note>
            Herr talman! Vi står för de uppgörelser vi har gjort med andra
            partier.
          </note>
          <note type="speaker">
            Anf. 98 ELIZABETH NYSTRÖM (m) replik:
          </note>
          <note>
            Herr talman! Det gäller även efter 2006 om ni får majoritet?
          </note>
          <note type="speaker">
            Anf. 99 HANS STENBERG (s) replik:
          </note>
          <note>
            Herr talman! Eftersom vi räknar med att få majoritet även 2006
            ligger naturligtvis politiken fast tills nästa gång vi ska revidera
            investeringsplanen. Det ska göras med jämna mellanrum. Vad som
            kommer ut av en sådan diskussion vet vi inte.
          </note>
          <note type="speaker">
            Anf. 100 BJÖRN HAMILTON (m) replik:
          </note>
          <note>
            Herr talman! Det var frågan om Kallax. Det sades när frågan avgjordes
            jag var inte riksdagsledamot då, men det har sagts mig att alla
            avtalen gällande överflygning av Ryssland och så vidare var klara
            och att det bara var att börja. Det tog fyra fem år innan det
            fanns ett avtal. Trots att det sedan har funnits ett avtal och
            att det har gått att flyga över Ryssland har det inte fungerat
            eftersom ingen har velat använda Kallax.
          </note>
          <note>
            Jag tycker nog att det borde ha gjorts en bättre analys av detta,
            om vi nu ska tala om analyser. Det handlar inte bara om samhällsekonomiska
            analyser utan det finns andra analyser som kan göras innan så
            stora projekt inleds.
          </note>
          <note>
            Jag vill fråga Hans om en tredje sak. Den gäller olika projekt
            som Socialdemokraterna går in i. Du gav intrycket av att man ville
            hålla i ekonomin, tog ett helhetsgrepp och så vidare. Vi har något
            som heter biltullar i Stockholm som ni här i kammaren har röstat
            igenom. De innebär en investering på över en och en halv miljard.
            Den investeringen gör man innan man har låtit folk säga enligt
            vad ni säger vad de vill. Vi har låtit folk säga vad de vill,
            och de sade nej. Men nu vill man göra en ny folkomröstning, men
            den gör man efter det att man har investerat en och en halv miljard.
          </note>
          <note>
            Risken är stor att man antingen i folkomröstningen säger nej
            eller i de allmänna valen som ligger emellan säger nej. Vad gör
            man då med en och en halv miljard? Är det att hushålla med skattebetalarnas
            pengar? Man hade åtminstone kunnat vänta till efter folkomröstningen.
          </note>
          <note type="speaker">
            Anf. 101 HANS STENBERG (s) replik:
          </note>
          <note>
            Herr talman! Det är rimligt att folk får prova på vad de ska
            ta ställning till innan de gör det. Jag är övertygad om att trängselavgifter
            är ett oerhört bra sätt att finansiera kollektivtrafik och infrastrukturinvesteringar.
            Det görs över resten av världen. Sverige är inte så unikt som
            Björn Hamilton tycks tro.
          </note>
          <note>
            Att bygga ut vägsystemet så att det kan svälja den trafikökning
            vi kan förutse i Stockholm är nog inte möjligt. Det måste kombineras
            med andra åtgärder, bland annat för att bygga ut kollektivtrafiken
            men också för att bromsa ökningen i bilresandet.
          </note>
          <note>
            Jag är väl medveten om att bilen är ett nödvändigt alternativ
            för många människor i Stockholm, precis som i övriga landet.
          </note>
          <note>
            Jag tycker att det är väl använda pengar att satsa på det här
            systemet.
          </note>
          <note>
            Sedan skulle jag vilja återvända till min fråga som jag ställde
            till Björn Hamilton förut: Hur känns det att sätta sig i en regering,
            om ni vinner nästa val, och samarbeta med partier som varit med
            och drivit igenom ett så fullkomligt vansinnigt projekt som Björn
            Hamilton tycks mena att Botniabanan är? Jag tycker inte att det
            är ett vansinnigt projekt. Jag tycker att det är ett mycket bra
            projekt, som starkt kommer att bidra till att utveckla den ganska
            tätbefolkade region som faktiskt Norrlandskusten är. Det finns
            en vanföreställning bland vissa grupper att det är något slags
            ödemark så fort man kommer norr om Uppsala, men riktigt så ser
            inte landet ut. Det bor faktiskt rätt många människor vid kustremsan
            där uppe.
          </note>
          <note type="speaker">
            Anf. 102 BJÖRN HAMILTON (m) replik:
          </note>
          <note>
            Herr talman! Jag kan bolla tillbaka frågan: Hur känns det att
            sitta och regera tillsammans med Vänsterpartiet i alla de frågor
            där Vänsterpartiet inte tycker som Socialdemokraterna? Vi har
            fått ett flertal sådana exempel i dag. Jag tycker att det är fascinerande
            att ha en majoritet i riksdagen där en stor del av majoriteten
            kan förklara att de inte stöder majoritetens förslag. Det känns
            väldigt konstigt. Jag tror att vi nog ska kunna hantera både Botniabanan
            och Norrbotniabanan i en framtida regering, det tror jag inte
            är något problem.
          </note>
          <note>
            Men jag skulle ändå vilja kommentera frågan om biltullarna eller
            trängselskatten. Hans tycker att det är bra att betala sådana
            tullar. Det bästa är naturligtvis att förbjuda biltrafik över
            huvud taget, för då har vi inga problem med biltrafiken. Det kan
            vara ett sätt att lösa det hela.
          </note>
          <note>
            Jag kan inte förstå varför vi i Stockholm ska betala dubbla skatter.
            Ute i landet använder man den statliga skatten till att bygga
            ut det statliga vägnätet. Här i Stockholm ska vi tydligen dels
            betala väldigt mycket statlig skatt, dels dessutom betala biltullar
            eller trängselskatt för att finansiera det övriga Sverige får
            betalt via den normala statliga skatten. Jag tycker att det är
            oförskämt mot stockholmarna.
          </note>
          <note type="speaker">
            Anf. 103 HANS STENBERG (s) replik:
          </note>
          <note>
            Herr talman! Jag tycker inte alls att det är särskilt oförskämt
            mot stockholmarna. De pengar som dras in i systemet ska också
            komma Stockholm till godo genom satsningar på infrastruktur och
            på kollektivtrafiksystemet. Sedan kan man alltid fundera över
            det orättvisa. Det finns naturligtvis en orättvisa i vad man betalar
            i skatt beroende på hur långt man till exempel har att åka till
            och från jobbet när man är hänvisad till att använda bilen, som
            många människor är, och får dryga kostnader på grund av det. Detsamma
            gäller människor som bor vid en enskild väg, som jag själv gör.
            Där betalar man en tusenlapp extra om året för att över huvud
            taget ta sig ut på det statliga vägnätet. Det finns många delar
            i systemet där man kan fundera på hur rättvist det egentligen
            är. Det är nog mycket som återstår att göra.
          </note>
          <note>
            Jag tror att vi på sikt kommer att ha ett system där betydligt
            mera av intäkterna från biltrafiken kommer att bestå av olika
            typer av vägavgifter. Det tror jag är någonting som växer fram
            nationellt. Jag tror inte att Sverige kan välja en helt annan
            väg än övriga Europa och övriga världen.
          </note>
          <note>
            Jag vill ändå återvända dit där jag började. Jag är helt övertygad
            om att vi kommer att kunna samarbeta. Det måste man kunna även
            om man skulle hamna i opposition, det tror jag inte att ni behöver
            bekymra er för. Men jag är också övertygad om att Björn Hamilton
            efteråt kommer att tala om vad som borde ha gjorts i stället för
            att göra det när det är dags och ta beslut här i kammaren. Jag
            måste säga att ditt inlägg tidigare i dag är bland det sämsta
            jag har hört i den här riksdagen.
          </note>
          <note type="speaker">
            Anf. 104 ERLING BAGER (fp) replik:
          </note>
          <note>
            Herr talman! Jag uttryckte till Carina Moberg tidigare i debatten
            att jag var positiv till det hon svarade på vad gäller alternativa
            finansieringar. Hon uttryckte att man är beredd att pröva olika
            alternativ. Jag nämnde också att vid en tidigare debatt efter
            valet 2002 var inte Hans Stenberg lika positiv till att pröva
            sådana alternativ. Det föranleder att Hans Stenberg nu i ett senare
            inlägg tar upp frågan.
          </note>
          <note>
            Återigen: Folkpartiet har i flera år föreslagit att man ska pröva
            alternativa finansieringsformer. Vi menar att nyttan av att trafikanterna
            erlägger avgifter och att staten har så kallade hyranläggningar,
            eller en kombination av dessa, är att vi kan tidigarelägga många
            väg- och järnvägsprojekt. Det tyckte vi vore värdefullt. Projekt
            pågår i Norge, Danmark, Frankrike och i andra länder. Det tycker
            vi är viktigt. Jag tyckte att det var positivt att Carina Moberg
            visade att hon kunde tänka sig att pröva flera alternativ.
          </note>
          <note type="speaker">
            Anf. 105 HANS STENBERG (s) replik:
          </note>
          <note>
            Herr talman! Jag är som sagt också positiv till att pröva ett
            par projekt. Den fråga jag ställde i mitt inlägg var: Vad är egentligen
            vinsten med PPP? Alternativ finansiering är en sak, men varför
            ska det precis vara PPP? Om man väljer den modell som Vägverket
            provar när det gäller Norrortsleden och kombinerar det men upplåning
            om man nu vill lånefinansiera ett projekt får man, såvitt jag
            kan förstå, alla fördelarna med PPP och slipper dessutom den extra
            väntekostnad som en PPP-finansiering för med sig. Därför förstår
            jag inte varför det prompt ska vara PPP.
          </note>
          <note type="speaker">
            Anf. 106 ERLING BAGER (fp) replik:
          </note>
          <note>
            Herr talman! Nu vet jag inte om Hans Stenberg sov när jag höll
            mitt anförande, men jag sade: Folkpartiet har i flera år föreslagit
            att man prövar alternativa finansieringsformer. Lite senare sade
            jag att en kallas PPP. Men det finns andra varianter. Vi är beredda
            att pröva alternativa finansieringsformer, och det är viktigt
            att en av dem är PPP. Så sade Erling Bager. Detta är nu ytterligare
            klarlagt.
          </note>
          <note>
            Jag kommer väl ihåg att Hans Stenberg inte alls var lika positiv
            som Carina Moberg var i en tidigare debatt. De skiljer sig åt.
            Jag uppskattade att Carina Moberg var mer positiv till att pröva
            andra alternativ.
          </note>
          <note type="speaker">
            Anf. 107 HANS STENBERG (s) replik:
          </note>
          <note>
            Herr talman! Då får jag be Erling Bager att läsa protokollen
            från tidigare debatter. Jag tror att jag vet ganska väl vad jag
            har sagt tidigare, nämligen att vi inte har någonting emot att
            pröva PPP eller alternativ finansiering. Men sedan Vägverket bestämde
            sig för att göra försöket med Norrortsleden tycker jag att man
            därigenom når fördelarna med PPP. Sedan är det naturligtvis en
            bedömningsfråga hur mycket man ska lånefinansiera.
          </note>
          <note>
            Egentligen känns det som att vi är tämligen överens i sak. Vi
            vill ha mer väginvesteringar, men hur mycket vi ska lånefinansiera
            är en sak som måste bedömas i förhållande till det statsfinansiella
            läget och övriga investeringar och hur statsbudgeten i övrigt
            ser ut.
          </note>
          <note type="speaker">
            Anf. 108 CARL-AXEL ROSLUND (m):
          </note>
          <note>
            Herr talman! Jag vill ta upp kammarens tid några minuter för
            att prata om E 22:an, som sannolikt är Sveriges samhällsekonomiskt
            mest lönsamma väg. Det som har drabbat de planerade satsningarna
            på E 22:an förtjänar en liten mässa.
          </note>
          <note>
            Det går bra för Sverige. Det går så otroligt bra, säger statsministern
            och många andra. Ändå finns det inte pengar. Det finns inte pengar
            till ett riktigt försvar, det finns inte pengar till en riktig
            sjukvård, det finns inte pengar till ett tillräckligt antal poliser.
            Jag skulle kunna fortsätta uppräkningen. Men det finns pengar
            till friår och en massa annat.
          </note>
          <note>
            Det mest genanta är att det inte finns någon buffert för oförutsedda
            händelser. Det finns ingen buffert, och det är detta som drabbade
            E 22:an.
          </note>
          <note>
            När hotet mot Saabfabriken kom fick man panik i Regeringskansliet.
            Man var tvungen att hitta någonting snabbt för att stödja Saab,
            och då infördes det så kallade Trollhättepaketet.
          </note>
          <note>
            Med ett enda pennstreck ströks enorma satsningar på vägnätet
            runtom i Sverige. Hårdast drabbat av alla blir sannolikt Skåne
            som ensamt ska stå för 40 % av kostnaderna för de i och för sig
            nödvändiga investeringarna i Trollhättan. Satsningar på 700 miljoner
            kronor i Skåne ströks med bara ett penndrag.
          </note>
          <note>
            Ändå finns det pengar. Det har vi ju sett eftersom man använder
            dem till så mycket annat. Majoriteten har ju fattat beslut om
            att för varje krona som satsas på vägar ska två tredjedelar gå
            till järnväg.
          </note>
          <note>
            Herr talman! Vi har nu fått det nya Europa. Östeuropa är integrerat
            och Sovjetunionen har fallit. Utrikeshandeln har kommit i gång
            på allvar. Utredningar har visat att under planeringsperioden
            det vill säga fram till och med 2012 kommer utrikeshandeln att
            öka med 45 %, en fantastisk ökning.
          </note>
          <note>
            Forskare har gjort olika experiment med vägavgifter, dieselskatter
            och så vidare. De har försökt att räkna ut hur mycket av godset
            som kommer att transporteras på olika sätt. De har kommit fram
            till att hur man än försöker att styra det hela kommer 75 % av
            godsökningen att fraktas med lastbil, oavsett vilka åtgärder som
            sätts in. För Sveriges vidkommande kommer en stor del av dessa
            transporter att gå på E 22:an genom Skåne.
          </note>
          <note>
            Herr talman! Det nya Europa innebär också att man har slopat
            tullar och gränser. Handelshinder har försvunnit. Detta gynnar
            ju lastbilstrafiken mer än någonting annat. Det är ingen konst
            för en svensk lastbilschaufför att snabbt och enkelt köra med
            sitt fordon genom hela Europa.
          </note>
          <note>
            Men tåget har inte alls dessa fördelar. Det lider av enorma tekniska
            problem. Vi har olika elsystem runtom i Europa, olika signalsystem
            och till och med olika spårsystem mellan de nya länderna och det
            gamla Europa. Sedan finns det lagar och förordningar som gör att
            det är fullständigt otänkbart med en svensk lokförare som kör
            ett svenskt tågsätt obehindrat genom Europa. Det går helt enkelt
            inte. Hur man än försöker så styrs godset över på lastbil.
          </note>
          <note>
            I dag har vi ett näringsliv som i princip har slutat med att
            hålla lager. Man har konstaterat att lagerhållning är dyr och
            onödig. Vi har fått det nya modeordet logistik. Lagret finns hela
            tiden i cirkulation till och från kunder och producenter. Det
            ska vara snabbt, exakt och billigt. Det är där som lastbilen har
            sin fördel framför tåget.
          </note>
          <note>
            Vid lastbilstransporter vet man hela tiden exakt var godset befinner
            sig, och man vet när det kommer fram. På tåget har man inte en
            susning om var kartonger eller containrar finns någonstans. Trots
            att många kommer att kämpa emot kommer godset framöver att färdas
            på lastbil.
          </note>
          <note>
            Det finns också långt framskridna planer på höghastighetståg
            och liknande. Man ska utveckla snabba tåg för persontrafik. Sedan
            tycks man tro att stockholmare är beredda att betala tusentals
            kronor för att åka tåg i 350 kilometer i timmen ned till kontinenten
            när de redan i dag för några hundralappar kan flyga ned till Europa
            i 1 000 kilometer i timmen.
          </note>
          <note>
            Herr talman! Trots detta ska vi här, i Europas kanske glesaste
            land, bygga ut järnvägen. Två tredjedelar av pengarna ska gå till
            tåg. Det är priset som svenska folket får betala för att Socialdemokraterna
            klamrar sig fast vid makten.
          </note>
          <note>
            En regering har ju normalt sett alltid en möjlighet att lösa
            sådana här angelägna behov. Men här har man satt sig i en sits
            där stödpartierna bromsar varje sådan möjlighet. Det gäller även
            det som har diskuterats här hela eftermiddagen, så kallade privata
            lösningar. Låt mig bara påpeka att vi inte hade haft Öresundsbron
            utan privata lösningar.
          </note>
          <note>
            Så bromsar man upp Skåne och Sverige, och människor kommer att
            dö i onödan på våra vägar därför att pengarna går till en massa
            satsningar på ekonomiskt tokiga projekt när det gäller tåget.
          </note>
          <note>
            Herr talman! Eftersom vi pratar om järnvägssatsningar kommer
            jag in på sjöfarten. Det väsentligaste är de så kallade hubbarna,
            att man bestämmer sig för var dessa omlastningshamnar ska placeras.
            Man skriver i handlingarna att Godstransportdelegationen har tittat
            på detta och konstaterat att det finns tre regioner som kan bli
            aktuella, Mälarregionen, Göteborgsregionen och södra Skåne. Man
            behöver kanske inte vara Einsteins halvbror för att räkna ut det.
            Det är väl rätt så uppenbart.
          </note>
          <note>
            Men så säger man att aktörerna i dessa regioner måste komma överens
            om hur det ska se ut. Tänk, det tror jag inte på! Jag tror inte
            att kommunerna kan komma överens om hamnar. Jag har sett för mycket
            av konkurrens mellan hamnar för skattebetalarnas pengar.
          </note>
          <note>
            Vi tycker att regeringen nu bör sätta ned foten och tala om var
            dessa hubbar ska placeras. Där ska vi satsa på järnväg i stället
            för att satsa på järnväg i övre Norrland.
          </note>
          <note type="speaker">
            Anf. 109 HANS STENBERG (s) replik:
          </note>
          <note>
            Herr talman! Det blir nästan lite komiskt när Carl-Axel håller
            ett långt brandtal mot järnvägen och mot att det satsas så mycket
            på den. Men i Moderaternas förslag satsar ni exakt lika mycket
            pengar på järnvägen som vi har föreslagit. Argumentationen förefaller
            lite märklig. Men du är kanske lika kritisk mot er egen politik
            som du är mot vår.
          </note>
          <note>
            Ännu mer komiskt blir det när du efterlyser en budget för oförutsedda
            utgifter. Moderaternas budgetförslag är ju betydligt knappare
            än vårt, om man ser till helheten. Man tar till nästan vilka tricks
            som helst för att få det hela att gå ihop.
          </note>
          <note>
            Jag kan nämna anslaget till betalnings- och kassaservice som
            exempel. Ni skriver att det naturligtvis måste finnas en sådan,
            men den behöver inte se ut som den gör i dag. Sedan drar ni in
            de 400 miljonerna som vi har anslagit för att upprätthålla denna
            service, utan en tanke på hur det ska finansieras i stället.
          </note>
          <note>
            Det blir faktiskt lite konstigt när du driver frågorna på det
            viset.
          </note>
          <note type="speaker">
            Anf. 110 CARL-AXEL ROSLUND (m) replik:
          </note>
          <note>
            Herr talman! Jag är ledsen om jag gav Hans Stenberg uppfattningen
            att vi var totalt emot järnvägar. Det är vi naturligtvis inte.
            Järnvägen finns. Den investeringen skedde i en tid när det var
            helt riktigt. Naturligtvis ska man inte kasta bort allt. Järnvägen
            har ett berättigande, och den ska naturligtvis fortleva. Men det
            viktiga är att vi satsar de stora pengarna på vägar. Vi anslår
            2 miljarder mera till dem. Vi inser att framtiden trots allt ligger
            i godstransporter på väg.
          </note>
          <note>
            När det gäller oförutsedda utgifter vet jag inte hur Hans Stenberg
            har det i sina privata förhållanden. Men jag tror att varje ansvarsfull
            svensk ser till att man har en liten buffert om någonting skulle
            hända. Det har inte staten.
          </note>
          <note>
            Vår budget är sannolikt den enda budget som har kontrollerats
            av riksdagens utredningstjänst, och den har visat sig hålla. Det
            har flera stycken av er tvingats att erkänna i efterskott.
          </note>
          <note>
            När det gäller 400 miljoner till kassaservice har vi en tro på
            att det går att lösa på annat sätt. Det finns alltifrån bibliotek,
            stadsdelsnämndskontor till människor som är beredda att sköta
            det. Vi tror inte en sekund på att det behövs 400 miljoner för
            detta.
          </note>
          <note type="speaker">
            Anf. 111 HANS STENBERG (s) replik:
          </note>
          <note>
            Herr talman! Menar Carl-Axel Roslund på blodigt allvar att det
            inte kommer att kosta någonting att sköta betalnings- och kassaservice?
            Ska bibliotekarierna ta på sig detta gratis? Man måste ha öppettider
            och bygga upp de säkerhetsanordningar som behövs runtom i landet.
            Eller är det helt enkelt så att ni vill flytta över kostnaderna
            på kommunerna? I annat fall uppstår det ju ett hål i budgeten.
          </note>
          <note>
            Jag tycker också att man ska ha en buffert i statens budget som
            är större än den är. Men det förändrar ju inte det faktum att
            ert budgetförslag är ännu svagare och har ännu mindre marginaler.
            Dessutom innehåller det, som jag ser det, rena önsketänkandet
            när det gäller betalnings- och kassaservice. Jag tycker att det
            är märkligt att inte människor, särskilt i glesbygdskommunerna,
            har reagerat hårdare mot Moderaternas förslag på området. Men
            de kanske känner sig trygga och förvissade om att ni kommer att
            bli kvar i opposition, för skulle ert förslag genomföras skulle
            betalnings- och kassaservice inte längre fungera utanför de stora
            städerna.
          </note>
          <note type="speaker">
            Anf. 112 CARL-AXEL ROSLUND (m) replik:
          </note>
          <note>
            Herr talman! Jag tror fortfarande att man kan lösa det här med
            kassaservice på ett annat sätt. Sedan kan jag inte låta bli att
            förvånas, för inte någon gång i hela mitt anförande pratade jag
            om kassaservice. Det är klart att Hans gärna vill bryta in på
            den frågan, och det får han gärna göra. Men, som sagt, nog går
            det att hitta lösningar. Staten måste inte lösa allt. Där kommer
            vi aldrig att vara överens, Hans och jag.
          </note>
          <note>
            När det gäller budgeten kommer vi heller aldrig att vara överens.
            Jag vidhåller att vår budget är kontrollerad av riksdagens utredningstjänst
            som har visat att den håller. Ni skulle inte våga göra konststycket
            att utsätta er budget för en noggrann granskning av utredningstjänsten.
          </note>
          <note type="speaker">
            Anf. 113 KARIN SVENSSON SMITH (v) replik:
          </note>
          <note>
            Herr talman! Jag begärde ordet för att diskutera satsningarna
            på E 22 med Carl-Axel.
          </note>
          <note>
            Många av de här förslagen lades fram i en tid när man trodde
            att man skulle lösa alla vägtrafikens problem med infrastrukturinvesteringar.
            Man trodde att man kunde bygga bort olyckstalen. Men vi vet lite
            mer i dag om anledningen till att olyckstalen är höga och att
            folk förolyckas på vägarna. Vi vet att hastigheter över hastighetsgränserna,
            alkohol och avsaknad av bilbälte är en rätt så avgörande förklaring
            till varför folk förolyckas.
          </note>
          <note>
            Vi vet också att Vägverkets egen utvärdering har visat att en
            två plus ett-väg med mittvajer är lika effektiv som en motorväg
            för att förhindra dödsolyckor, men att den kostar en tjugondel
            så mycket. Det innebär att E 22:an kan göras trafiksäker utan
            att man behöver ha alla de här projekten. Jag känner väl till
            de två projekten i min egen kommun. De beräknas i bästa fall rädda
            ett liv. Men samtidigt skulle de om de genomfördes öka vägtrafikens
            volym, vilket går emot klimatmålet. Därför bör de inte genomföras.
          </note>
          <note>
            Det som också har hänt i Skåne är att Skånetrafiken har lyckats
            ta över väldigt många fler resenärer än vad man hade trott. Det
            är det som är framtiden, att folk inte använder vägarna i onödan.
          </note>
          <note>
            Skåne har lika mycket transittrafik som Österrike. Där har man
            självklart infört vägavgifter. Det kommer vi att göra här också,
            och därför kommer inte 75 % av godset att gå på vägarna, som Carl-Axel
            tror. Det är inte av Gud givet. Det är något som vi kan bestämma
            och bör se till att ändra på om klimatet ska kunna vara hyggligt
            framöver.
          </note>
          <note type="speaker">
            Anf. 114 CARL-AXEL ROSLUND (m) replik:
          </note>
          <note>
            Herr talman! Har inte Karin Svensson Smith tagit del av de nya
            siffrorna från Danmark? I Danmark höjde man hastighetsgränsen
            på motorvägarna från 110 till 130 kilometer. Då sjönk döds- och
            olyckstalen med 43 % just på de motorvägar där man hade höjt hastighetsgränsen,
            så det du står och säger här är ingen självklar sanning. För övrigt
            sjönk dödstalen med 9 % över hela vägnätet. Den analys man gjorde
            var att folk får en större respekt för de hastighetsgränser som
            finns. Om myndigheterna har tillåtit 130 kilometer då är det 130
            kilometer som gäller, och om myndigheterna har skrivit att det
            är 90 kilometers hastighetsgräns finns det ett skäl till det.
            Trots en höjning av hastighetsgränsen på motorvägarna, som sagt,
            sjönk genomsnittshastigheten i Danmark därför att folk faktiskt
            började följa föreskrifterna.
          </note>
          <note>
            Mittvajrar ja, de är bättre ingenting. Där är vi överens. Men
            vi kommer aldrig att vara överens om något annat än att det är
            en nödlösning i väntan på en riktig motorväg. Jag har nu suttit
            här hela eftermiddagen och lyssnat på Karin Svensson Smith, och
            jag är övertygad om att du inte är bilförare. Det hörs liksom.
          </note>
          <note>
            Vi kommer att införa vägavgifter, säger Karin Svensson Smith.
            Ja, det betvivlar jag inte en sekund. Finns det något ställe där
            ni kan så plockar ni ut nya avgifter och försämrar ytterligare
            konkurrenskraften för Sverige. Vi är ett glesbefolkat land med
            oerhört långa avstånd i jämförelse med konkurrentländerna nere
            i Europa. Straffbeskatta dem ytterligare och ni slår ut ännu fler
            svenskar i näringslivet.
          </note>
          <note type="speaker">
            Anf. 115 KARIN SVENSSON SMITH (v) replik:
          </note>
          <note>
            Herr talman! Jag tror att Carl-Axel Roslund lite grann överdriver
            min personliga betydelse när det gäller den kommande trafikpolitiken.
          </note>
          <note>
            Jag har tagit väl del av såväl Danmarks som övrig samlad trafiksäkerhetsforskning.
            Det viktiga är att man har en mötesseparation. Det saknas på delar
            av E 22, och det bör Vägverket se till att genomföra. Om det nu
            går att göra det till en tjugondel av kostnaden och det därmed
            inte heller späder på klimateffekten är det självklart att Vägverket
            ska göra det, eftersom det är lika värdefullt att rädda liv i
            andra delar av Sverige som i det landskap som du och jag kommer
            från.
          </note>
          <note>
            Du kritiserade tidigare regeringen när det gäller Trollhättepaketet,
            och detta kan man kanske ha olika synpunkter på. Men finansieringen
            av det har präglats av något som vår statsminister har sagt och
            som jag är helt överens med honom om, att den som är satt i skuld
            är inte fri. Här har man velat göra en del åtgärder, och dessa
            har man finansierat genom att ta bort andra åtgärder. Man har
            inte spätt på statsskulden med en krona för att man velat rädda
            fordonsindustrin i Västra Götaland. Det tycker jag är ganska rimligt
            och ansvarsfullt gentemot kommande generationer.
          </note>
          <note>
            Slutligen skulle jag vilja ställa en fråga till Carl-Axel Roslund,
            som nu tycker att det är så viktigt med godstransporter. Är Moderaterna
            också inne på att Sjöfartsverket ska vara anslagsfinansierat i
            stället för att vara ett affärsverk? I så fall skulle även de
            som använder vattenvägen, som ju är lite billigare när det gäller
            investering och underhåll, få en fair chans att ta en större andel
            av de ökade godsvolymerna. Då skulle vi kunna lyfta över en del
            av den lastbilstrafik som vi har genom Skåne till att gå längs
            kusten i stället. Är det en åtgärd som Carl-Axel, som säger sig
            förespråka sjöfart, kan ställa sig bakom?
          </note>
          <note type="speaker">
            Anf. 116 CARL-AXEL ROSLUND (m) replik:
          </note>
          <note>
            Herr talman! Att jag förespråkar sjöfart i alla sammanhang där
            det är möjligt kan Karin Svensson Smith lita på.
          </note>
          <note>
            Karin Svensson Smith sade att jag överskattar hennes personliga
            inflytande över hela trafikpolitiken. Det var inte jag som sade:
            Vi kommer att införa vägavgifterna. Det var hennes egna ord.
          </note>
          <note>
            När det gäller E 22:an och vägen genom Skåne är det fråga om
            att en alltför stor del av Sveriges tunga gods passerar på denna
            väg. Det gör att den är fullproppad med långtradare på grund av
            att mittvajern omöjliggör en omkörning, och det är det som är
            själva finessen i det hela. Det är ju däri säkerhetsaspekten ligger.
            Men det innebär samtidigt att det väcker en oerhörd irritation
            hos dem som ligger bakom evinnerliga köer av långtradare och inte
            har en chans att köra om. Jag är inte säker på att mittvajrarna
            innebär att trafikfarorna minskar på sikt.
          </note>
          <note>
            När det gäller Trollhättepaketet och ansvaret för att inte låna
            upp för mycket vill jag påminna Karin Svensson Smith om att vi
            i vår budget har 2 miljarder mer än regeringen till vägar. Vi
            hade alltså klarat Trollhättepaketet utan problem. Vi hade inte
            behövt försätta oss i den sits som ni har gjort.
          </note>
          <note>
            När det gäller Sjöfartsverket och sjöfartsfrågorna har jag helt
            enkelt bara ett enda råd: Håll fingrarna borta från sjöfarten!
          </note>
          <note type="speaker">
            Anf. 117 CHRISTER WINBÄCK (fp):
          </note>
          <note>
            Herr talman! Jag vill först tacka Hans Stenberg, som för en stund
            sedan i ett replikskifte sade att han ville att vi skulle satsa
            mycket mer på vägar. Vi tackar för det och ser fram emot det framdeles.
          </note>
          <note>
            Jag ska prata om informationstekniken och dess bidrag till ökad
            tillväxt i samhällsekonomin och att en fortsatt utveckling av
            IT-området är en strategisk förutsättning för tillväxt också i
            andra delar av samhällsekonomin.
          </note>
          <note>
            Folkpartiets övergripande mål för användandet av IT fokuseras
            på områden som tillväxt, tillgänglighet, integritet, säkerhet
            och användbarhet.
          </note>
          <note>
            De gångna årens utveckling visar att utvecklingen inom IT-området
            inte kan beslutas fram politiskt, utan att samhällets roll är
            att skapa goda förutsättningar för branschens utveckling.
          </note>
          <note>
            De senaste åren har präglats av en föga företagsfrämjande politik,
            vilket i sin tur medfört en lägre tillväxt och därmed mindre resurser
            att fördela för att utveckla välfärden i vårt land.
          </note>
          <note>
            Regeringen gav 2002 Institutet för tillväxtpolitiska studier
            i uppdrag att utvärdera den svenska IT-politiken. Resultatet var
            en svidande vidräkning med den förda politiken. I rapporten konstateras
            att möjligheterna att bedöma hur Sverige lyckats i sin strävan
            att bli ett informationssamhälle för alla före andra länder saknas
            i första hand beroende på bristande preciseringar av i vilka avseenden
            Sverige ska nå detta mål. Vi saknar alltså mål och styrning för
            att nå dessa mål.
          </note>
          <note>
            ITPS fastslår också att utan en god användning av IT i företag,
            i kommunala förvaltningar, inom vården, i företag och i hemmen
            kommer vi inte alls att lyckas med att utveckla tillväxt och välfärd.
          </note>
          <note>
            Vad avser tillgängligheten redovisar ITPS-rapporten följande
            förändringar under tiden 20002003:
          </note>
          <note>
            Informationstekniken är ur näringspolitisk synvinkel främst ett
            medel för företag och individer att bedriva handel och informationsutbyte
            enkelt och effektivt. Men IT är också en viktig teknisk bransch
            där Sverige med stort kunnande är med och driver den tekniska
            utvecklingen framåt. Från tillväxtsynpunkt är båda sakerna viktiga
            förutsättningar.
          </note>
          <note>
            Många projekt har bedrivits för att utveckla en ny myndighetsroll
            som bättre tar till vara den nya teknikens möjligheter och medborgarnas
            intressen. Det senaste är 24-timmarsmyndigheten, myndigheten som
            görs mer tillgänglig för medborgaren vid tidpunkter och i former
            som bättre passar medborgaren samtidigt som den gör verksamheten
            mer effektiv och frigör resurser.
          </note>
          <note>
            Folkpartiet liberalerna välkomnar arbetsformen, men bara ett
            fåtal myndigheter har ännu utvecklat sin tillgänglighet för medborgarna
            genom IT på ett tillfredsställande sätt. Riksrevisionen har i
            en rapport pekat på att regeringens styrning av myndigheternas
            arbete med att införa elektronisk förvaltning har varit otydlig.
            Regeringen har enligt rapporten valt att låta myndigheterna agera
            självständigt, vilket lett till att man har prioriterat enklare
            informationstjänster som ger ökad intern kostnadseffektivitet.
            Reformens syften hotas enligt Riksrevisionen av att myndigheterna
            inte prioriterat bättre service för medborgare och företag. Regeringen
            har inte heller skött sin information till riksdagen på ett tillfredsställande
            sätt.
          </note>
          <note>
            Inför den IT-proposition som kommer våren 2005 finns det anledning
            att överväga ytterligare åtgärder för att påskynda utvecklingen
            dithän att hela det offentliga Sverige ska vara möjligt att nå
            via nätet för den enskilde medborgaren.
          </note>
          <note>
            Sätt upp mål och tidsgränser. Det skulle vara ett verkningsfullt
            instrument för att påskynda utvecklingen av Sverige till ett modernt
            IT-samhälle.
          </note>
          <note>
            Stimulera forskning och kompetensutveckling. Den informationsinriktade
            utbildning som genomförs vid högskolor och på universitet bör
            inventeras. Offentligt stödd forskning och utveckling på området
            bör kartläggas, och en utveckling är nödvändig.
          </note>
          <note>
            Skapa utvecklingsmiljöer mellan det offentliga och näringslivet
            där både framsteg för den offentliga sektorn och nytta för näringslivet
            kan komma till stånd. Integration av tjänster mellan företag och
            myndigheter kan vara ett lyft för båda parter.
          </note>
          <note>
            Herr talman! Det är också angeläget att rätten till IT som verktyg
            ska vara på lika villkor för alla. Tillgängligheten ska på olika
            sätt vara möjlig att anpassa både tekniskt och funktionsmässigt
            så att även grupper som har problem med tillgängligheten ska få
            det lättare.
          </note>
          <note>
            Det är glädjande, som jag sade tidigare, att rapporter visar
            att det numera är relativt jämställt mellan kvinnor och män. Men
            det är angeläget att ta fasta på de orsaker som ligger bakom att
            ursprungsfaktorn uppvisar en betydande skillnad. Vi kan inte tolerera
            att grupper i samhället ställs utanför de möjligheter som informationstekniken
            bjuder.
          </note>
          <note>
            Folkpartiet liberalerna avser att återkomma i samband med regeringens
            IT-proposition under våren för att utveckla dessa tankar och peka
            på ett bredare framtidsscenario.
          </note>
          <note>
            Avslutningsvis vill även jag tacka kansliet så hemskt mycket
            för de tjänster och det stöd vi får, alla vi ledamöter. Som Karin
            Thorborg sade tidigare gäller det även oss ersättare. Jag önskar
            er en god jul och ett gott nytt år, och det gäller även ledamöterna
            i kammaren.
          </note>
          <note type="speaker">
            Anf. 118 HANS STENBERG (s) replik:
          </note>
          <note>
            Herr talman! Jag blir lite förvånad när jag lyssnar till ditt
            anförande, Christer. Mycket av det du säger låter riktigt och
            rimligt, men jag förstår inte riktigt varför det hör hemma här.
            I vårt betänkande finns inget särskilt yttrande och ingen reservation
            från er på det här området. Vi får återkomma till den här debatten
            i samband med IT-propositionen. Vi kanske kan korta ned den lite
            nu när du redan har hållit ditt anförande här.
          </note>
          <note>
            Jag vill bara säga att självklart är det viktigt att vi fortsätter
            bredbandsutbyggnaden och ser till att det blir verklighet att
            alla människor får tillgång till bredband. Naturligtvis är det
            också viktigt att vi inom alla offentliga institutioner utvecklar
            det här så att människor kan få tillgång till och kontakt med
            de offentliga institutionerna på, så att säga, elektronisk väg.
          </note>
          <note>
            Men jag har som sagt svårt att se var det hör hemma i den här
            debatten eftersom ni inte har haft några andra synpunkter när
            vi har diskuterat det i utskottet.
          </note>
          <note type="speaker">
            Anf. 119 CHRISTER WINBÄCK (fp) replik:
          </note>
          <note>
            Herr talman! Hans Stenberg, det är ju så att även IT hör hemma
            i det här politikområdet, och det är intressant att kunna ge några
            ord på vägen inför den IT-proposition som nu håller på att tas
            fram av majoritetssidan. Vi har ju tyvärr inga möjligheter från
            vår sida att delta i samtalen eftersom vi är utestängda även om
            vi gärna hade gjort detta i ett tidigare skede än när propositionen
            är lagd på bordet.
          </note>
          <note>
            Därför känns det angeläget att ibland påtala att vissa av de
            saker som sannolikt kommer att läggas fram kan vi vara överens
            om. Men vi eftersträvar en tydlighet, och vi eftersträvar också
            att takten ska öka. Det tycker jag för min del hör hemma inom
            det här politikområdet.
          </note>
          <note type="speaker">
            Anf. 120 HANS STENBERG (s) replik:
          </note>
          <note>
            Herr talman! Jag konstaterar bara att i ert budgetförslag, och
            det är ju faktiskt budgeten som vi diskuterar, finns inte en krona
            mer till det här området än vad regeringen har föreslagit. Där
            tycks vi vara helt överens.
          </note>
          <note type="speaker">
            Anf. 121 CHRISTER WINBÄCK (fp) replik:
          </note>
          <note>
            Herr talman! Det är väl så att allting inte bara handlar om ökade
            resurser, utan det handlar också om hur man använder pengarna.
            Jag känner att det är angeläget att man tittar på olika lösningar
            och försöker använda pengarna på bästa möjliga sätt. Där hoppas
            jag att vi kan hitta många breda lösningar kring detta. Det handlar
            inte bara om att öka inflödet av nya resurser, tycker jag.
          </note>
          <note type="speaker">
            Anf. 122 LINNÉA DARELL (fp):
          </note>
          <note>
            Herr talman! En smal och krokig riksväg någonstans i Sverige
            med 3 0007 000 fordon per dag, 700 tunga lastbilar och en ständigt
            ökande trafikbelastning. 22 dödade och svårt skadade under en
            femårsperiod. 117 polisrapporterade olyckor. Det är ett av de
            farligaste vägavsnitten i Sverige. 20 000 fordon per dygn åker
            rakt igenom stadens centrum några få meter från lägenhetsbalkongerna.
            Utanför skolor och vårdanläggningar dundrar tunga fordon dygnet
            runt, ibland med riskfyllt gods.
          </note>
          <note>
            Jag talar om västra delen av Östergötland. Jag talar om Motala
            kommun. Jag talar om turistattraktionerna, som Omberg och Vadstena,
            som drar många människor och mycket trafik. Här har det funnits
            en planering för förbättringar av trafiksäkerhet och boendemiljö
            sedan åratal tillbaka. Löften har givits från staten, brutits
            och brutits igen. Nu senast bröts de av regeringen i samband med
            den så kallade Trollhättesatsningen. Det är en satsning som i
            och för sig behövs, men som borde ha gjorts långt tidigare och
            med en finansiering som inte kräver förflyttning av pengar mellan
            olika landsdelar.
          </note>
          <note>
            Det här är som jag sade ett turistrikt område. Turister från
            speciellt andra länder ser mycket förvånade ut när de tvingas
            ta sig fram på denna dåliga väg och också märker, om de ska passera
            Motala, att de ska åka rakt igenom ett centrum och konkurrera
            med mycket tung trafik.
          </note>
          <note>
            De säger: Har inte Sverige en nollvision för trafiken? Jo, svarar
            vi, men vi har också en regering som gärna torgför mål och visioner,
            i det här fallet en nollvision för trafiken, men som inte klarar
            av att genomföra det.
          </note>
          <note type="speaker">
            Anf. 123 JAN-EVERT RÅDHSTRÖM (m):
          </note>
          <note>
            Herr talman! Det har talats mycket här om hur bra detta betänkande
            är och vilken utveckling som vi ändå går till mötes. Jag måste
            säga att vi i oppositionen till viss del är besvikna över de ramanslag
            som föreslås av regeringen.
          </note>
          <note>
            Jag har svårt att se hur majoriteten med Carina Moberg och övriga
            kan känna sig nöjda när vi i våras fattade beslut om en infrastrukturproposition
            som innebar att vi långsiktigt skulle se vilka satsningar som
            ska göras. Bläcket hinner knappt torka innan vi får konstatera
            att det som sades i infrastrukturpropositionen om pengar till
            bärighetsplan, tjälsäkring och rekonstruktion nu är hundratals
            miljoner mindre per år än vad ni sade i våras. Beträffande drift
            och underhåll är det hundratals miljoner mindre än vad som sades
            i våras. Detta tycker jag är lite beklämmande.
          </note>
          <note>
            Jag ska övergå till en specifik sak. Och det är synd att Jarl
            Lander inte är i kammaren, men jag hoppas att han hör mig så att
            han har möjlighet att komma tillbaka hit och anmäla sig på talarlistan.
            Jag tror att det finns ett visst behov av det.
          </note>
          <note>
            Jag kan börja med det som Carina Moberg sade. Hon har ingenting
            emot en E-klassning av riksväg 45.
          </note>
          <note>
            Jag ser nu att Jarl Lander har kommit till kammaren och hälsar
            honom välkommen.
          </note>
          <note>
            Men varför, Carina, säger utskottet då i sitt ställningstagande:
            Utskottet kan dock för sin del inte förorda en Europavägklassning
            av riksväg 45? Det är väl verkligen dubbla budskap? Vad är det
            som gäller för Carina? Är hon för? Kan Carina Moberg tänka sig
            att rösta för den reservation som vi har, eller gäller inte det
            som Carina sade utan det som står i betänkandet?
          </note>
          <note>
            Sedan funderar jag på en sak för värmlänningarnas skull, och
            det är riktat till Jarl Lander. Vid en pressträff den 11 oktober
            sade Värmlands socialdemokrater: Nu har det åter väckts ett motionskrav
            om att riksväg 45 ska få status som Europaväg. Det är ett symboliskt
            beslut som inte kostar något, men det leder till höjd vägstandard
            på längre sikt. Så resonerade s-ledamöterna.
          </note>
          <note>
            Jag tycker att det är viktigt. I det betänkande som vi i dag
            ska fatta beslut om begär Jarl Lander att vi inte ska Europavägklassa
            riksväg 45. Men hemma i Värmland där kan han gå ut i medierna
            och tala om hur viktig den här frågan är. Jag tycker faktiskt
            att man kan ställa krav på en riksdagsledamot att budskapet på
            något sätt ska vara likalydande hemma i Värmland och när man behandlar
            ett betänkande i Sveriges riksdag.
          </note>
          <note>
            Min fråga till Jarl Lander är: Vad är det som gäller? Är det
            det som sägs hemma i Värmland eller det som står i betänkandet?
          </note>
          <note type="speaker">
            Anf. 124 MARIE WAHLGREN (fp):
          </note>
          <note>
            Herr talman! Jag tänker inte recensera Hans Stenbergs inlägg
            på det sätt som han gjorde med Björn Hamiltons. Jag tror nämligen
            inte att den typen av recensioner tjänar respekten för varandra
            eller respekten för det politiska samtalet.
          </note>
          <note>
            Jag kommer i stället att ta tillfället i akt att likt Carl-Axel
            Roslund tala för E 22. Även om vi är många som anser att Trollhättepaketet
            var viktigt innehåller det i grunden tre fel. Det första felet
            är att om det var så pass viktigt att göra den här satsningen
            för svensk industri, borde ett regeringskansli med 4 500 tjänstemän
            ha kunnat se det långt tidigare och haft med det in i planerna.
            Det andra felet är att man inte har en budgetmarginal som gör
            att man kan göra den här typen av satsningar utan att det går
            ut över resten av landet. Och det tredje felet är att när man
            nu hamnar i den här sitsen när man har gjort fel ett och fel två
            inte genast öppnar upp för PPP-lösningar på de vägsträckor som
            drabbas av neddragningen, det vill säga framför allt E 22 eftersom
            det där finns färdiga förslag. Man skulle kunna ta dessa tre fel
            och göra om dem till ett rätt genom att öppna upp för en PPP-lösning
            för E 22:an enligt de motioner som finns i detta underlag.
          </note>
          <note>
            Jag tänker faktiskt inte ta upp kammarens tid mer eftersom jag
            tycker att mina kolleger på ett alldeles strålande sätt har visat
            hur viktig E 22:an är för Skåne.
          </note>
          <note type="speaker">
            Anf. 125 HANS STENBERG (s) replik:
          </note>
          <note>
            Herr talman! Jag tror inte att respekten för politiken ökar om
            man som företrädare för det största oppositionspartiet går ut
            och i efterhand framför kritik mot sådant som man inte har haft
            någon klar uppfattning om när det behandlades. Lika dåligt blir
            det faktiskt när du Marie Wahlgren nu i debatten talar om vad
            som borde ha gjorts tidigare. Jag tycker att det är märkligt att
            du menar att det är fel att i ett läge då det uppstår en akut
            kris göra omprioriteringar. Jag tror att du är ganska ensam i
            Sveriges riksdag och i landet i övrigt att inte inse behovet av
            att göra den här typen av omprioriteringar.
          </note>
          <note>
            Jag bor som sagt själv vid en väg som jag använder dagligen när
            jag är hemma i Sundsvall och som nu förpassas ut ur planen på
            grund av detta. Jag tycker faktiskt att det är riktigt, även om
            det kommer att leda till att det kanske sker fler olyckor på den
            här vägen och att restiderna blir längre än de skulle ha blivit
            om planen hade genomförts. Men om man ställer det mot alla de
            jobb som kan försvinna, som det kan innebära för svensk bilindustri
            om vi så att säga låter Trollhättan falla utan att ens göra ett
            räddningsförsök, är det valet väldigt lätt för mig, och det borde
            det vara för alla här i Sveriges riksdag.
          </note>
          <note type="speaker">
            Anf. 126 MARIE WAHLGREN (fp) replik:
          </note>
          <note>
            Herr talman! Då vill först klargöra vad jag tyckte var fel med
            ditt angrepp på Björn Hamilton. Jag tycker inte att man i Sveriges
            riksdag ska stå och säga om en kollegas uttalande att det var
            det sämsta som man har hört i riksdagen. Jag tror nämligen att
            den debatt som vi har till exempel om jämställdhet i den här riksdagen
            och kvinnors reaktion på debattklimatet just beror på sådant.
            Och jag tycker inte att man ska göra det. Jag tycker faktiskt
            att du borde be Björn Hamilton om ursäkt från talarstolen för
            det uttalandet.
          </note>
          <note>
            Sedan är det så att jag inte stod här och sade att Trollhättepaketet
            var fel. Jag sade att jag tror att hela riksdagen står bakom att
            man gör en satsning. Men man måste ändå få lov att påpeka att
            när en regering driver en politik måste den ha en rimlig omvärldsanalys.
            Och den rimliga omvärldsanalysen borde ha lett fram till att man
            tidigare hade gjort dessa satsningar. Och ursäkta men jag trodde
            faktiskt att en av den här församlingens uppgifter var att granska
            regeringens arbete, och det är väl det som jag gör när jag tar
            upp den här debatten.
          </note>
          <note type="speaker">
            Anf. 127 HANS STENBERG (s) replik:
          </note>
          <note>
            Herr talman! Om jag förstår dig rätt ska kammarens arbete vara
            på det sättet att oppositionen får använda i princip vilka uttryck
            som helst mot regeringen och majoritetsföreträdarna. Långt efteråt
            får man komma med kritik och säga att vi borde ha gjort si eller
            så och att vi borde ha tänkt på det och det och dessutom fullständigt
            inkompentensförklara oss. Men när vi som majoritetsföreträdare
            tillåter oss att vara kritiska mot det sätt på vilket kritiken
            framförs, då ska vi be om ursäkt. Det tycker jag verkar vara lite
            väl magstarkt, ärligt talat.
          </note>
          <note>
            Det kommer alltid att uppstå olika situationer. Hur bra omvärldsbevakning
            man än har och hur goda analyser man än försöker göra av vad som
            händer i samhället och av vad som kan hända i framtiden kommer
            det alltid att inträffa oförutsedda saker. Någon buffert för oförutsedda
            utgifter i statens budget har inget parti här presenterat. Om
            man tittar på de olika budgetalternativen ser man att ni inte
            har bättre marginaler än vi för den här typen av åtgärder.
          </note>
          <note>
            Nog skulle jag kunna be Björn Hamilton om ursäkt, men då borde
            han först be om ursäkt för det sätt på vilket han sopar ut beslut
            som hans partivänner faktiskt har varit med om att ge support
            och sedan ensidigt beskyller regeringssidan för att ha betett
            sig slarvigt och vårdslöst med statens pengar. Ber Björn först
            om ursäkt, visst kan jag då be honom om ursäkt.
          </note>
          <note type="speaker">
            Anf. 128 MARIE WAHLGREN (fp) replik:
          </note>
          <note>
            Herr talman! Det är trots allt skillnad mellan att föra en debatt
            om den förda politiken om man tycker att den är bra eller dålig
            och att göra recensioner av folk på personnivå.
          </note>
          <note>
            Jag tycker att du har full rätt att för din del försvara regeringens
            politik jag inser att det är din roll i den här riksdagen. Däremot
            tycker jag att man kan ha ett bättre samtal.
          </note>
          <note>
            Vidare vill jag komma tillbaka till det du sade om att vi inte
            har utrymme för oförutsedda utgifter. Vi lämnar egentligen ett
            förslag om hur det här ska klaras via PPP-lösningar. Dessutom
            är det faktiskt så att de borgerliga partierna i varje fall vårt
            och kanske flertalet har bättre budgetmarginaler än ni.
          </note>
          <note type="speaker">
            Anf. 129 BENGT-ANDERS JOHANSSON (m):
          </note>
          <note>
            Herr talman! Jag tror att vi i denna kammare är ganska överens
            om att kopplingen mellan väginvesteringar och tillväxt är väldigt
            tydlig. Jag vet att det finns de som säger annorlunda, men jag
            tror att just vi är ganska överens på den punkten.
          </note>
          <note>
            Historiskt kan man mycket väl både bevisa och visa att landet
            har gjort tillväxttrappskutt i samband med att större infrastrukturella
            satsningar gjorts.
          </note>
          <note>
            Jag kommer från Gnosjöregionen. Men jag ska inte tala bara för
            Gnosjöregionen, utan jag ska tala för de små företagens möjligheter
            att utvecklas. Vägnätet utgör nämligen i de allra flesta fall
            en logistisk del i småföretagens produktionskedja.
          </note>
          <note>
            En sådan här liten mackapär en mobiltelefon som vi alla går och
            bär på, även om det kanske inte är just samma som den jag här
            visar utgör oftast en sammansättning av delar från flera småföretag.
            Det fraktas än hit, än dit. Det stansas på ett ställe. Det ska
            gradas på ett annat, och det ska lackeras och slutligen sättas
            ihop. Det är få som tänker på det, utan man tänker i storföretagsstil:
            En järnklump körs in i ena ändan, och sedan kommer det ut någonting
            färdigt i den andra.
          </note>
          <note>
            Men så fungerar det inte i småföretagen. Det gäller oavsett om
            det är i Gnosjöregionen eller om det är någon annanstans i landet.
            Därför är vägarna så utomordentligt viktiga för vår tillväxt.
          </note>
          <note>
            Om jag var socialdemokrat skulle jag känna en viss skammens rodnad.
            Jag skulle känna hur det började blomma lite grann runt halsen
            och hur det spred sig upp mot öronen detta sagt med tanke på den
            jämförelse som Björn Hamilton beskrev och som är korrekt i sak.
            Känns det inte, som vi där hemma säger, lite uhälligt? Jag skulle
            skämmas om jag hade stått för den typ av prioriteringar när det
            gäller kommunikationer som majoriteten talar för.
          </note>
          <note>
            Det är faktiskt Socialdemokraterna som har ansvaret. Det är ni
            som har valt att samarbeta med två utvecklingsfientliga partier,
            med Miljöpartiet och Vänstern. Då känns det rätt skönt att vara
            moderat, för i vår budget har vi prioriterat 2 miljarder mer än
            regeringen till just vägarna. Dessutom är vi öppna för alternativa
            finansieringsmöjligheter. Detta skapar väsentligt större förutsättningar
            för en tillväxt i det här landet jämfört med vad majoriteten har.
            Då känns det också skönt att ha ett antal motioner avlämnade,
            som naturligtvis har avslagits men för vilka det finns en relevans
            när det gäller att kunna komma till utförande om det var en annan
            majoritet.
          </note>
          <note>
            Min fråga är: När ska detta dumdristiga och envisa motstånd mot
            de alternativa finansieringarna upphöra?
          </note>
          <note>
            I dag har vi läst i tidningarna att 30 % av de mest frekventerade
            vägarna är undermåliga. Det måste väl kännas rätt obehagligt också
            för en majoritetsföreträdare? Måste vi i det här landet nå en
            botten innan majoriteten vaknar?
          </note>
          <note>
            Det finns en devis som säger att det som skiljer den vise från
            den envise är att den vise har förmågan att ändra sig. Visa att
            ni kan göra det! Det är ännu inte för sent.
          </note>
          <note>
            Med detta yrkar jag bifall till reservation 1.
          </note>
          <note type="speaker">
            Anf. 130 JARL LANDER (s):
          </note>
          <note>
            Herr talman! Jag ska börja med att be om ursäkt för att jag tar
            kammarens tid i anspråk. På Jan-Evert Rådhströms vägnar ber jag
            om ursäkt. Det var nämligen han som apostroferade mig så pass
            kraftigt att jag måste få chansen till ett litet inlägg. Jag tänkte
            göra det på ett sådant sätt att Jan-Evert inte ens behöver begära
            replik. Därmed hinner vi kanske med att votera också om det här
            ärendet kl. 17.
          </note>
          <note>
            Jag ska påminna Jan-Evert och övriga i kammaren om att vi i frågan
            om Europaväg eller inte vad gäller riksväg 45 i stort sett var
            överens i våras när vi behandlade infrastrukturplanerna för de
            kommande åren. Det som skilde oss åt var att vi på majoritetssidan
            sade att regeringen skulle ansöka om att få riksväg 45 klassad
            som Europaväg om reglementet överensstämde med detta. Vi utgick
            från att regeringen skulle ansöka. I den reservation som då förelåg
            sades det att ansökan skulle ske oavsett om det stämde överens
            med reglerna eller inte.
          </note>
          <note>
            Sedan dess har detta med satsningarna i Trollhättan hänt, som
            flera debatterat här och som jag tycker är väldigt positivt för
            den regionen. Förutsättningarna för att uppfylla de kravspecifikationer
            som finns för att en riksväg ska kunna graderas som Europaväg
            stämmer mer och mer överens med de kravspecifikationer som finns.
            Utifrån det ligger det nu närmare till hands att regeringen kan
            ansöka och leva upp till det som vi i våras skrev i betänkandet
            angående infrastrukturplanerna. Utifrån det behövdes det ingen
            ytterligare text i dagens budgetbetänkande. Det är, Jan-Evert,
            förklaringen till att det står som det står. Vi står fast vid
            vad vi sade i våras, så finns det förutsättningar för regeringen
            att enligt reglementet ansöka ska de också göra det.
          </note>
          <note type="speaker">
            Anf. 131 JAN-EVERT RÅDHSTRÖM (m) replik:
          </note>
          <note>
            Herr talman! Det är det som är så märkligt, tycker jag: Jarl
            Lander är med i utskottet här och säger nej till en Europaklassning.
            Det här betänkandet ska väl vara ett färskt dokument? Det är väl
            ett färskt dokument som vi ska ta beslut om i kammaren? Vi vet
            att Trollhättesatsningen är verklig. Varför kan inte Jarl Lander
            då, i likhet med vad han säger hemma i Värmland, konstatera att
            han nu kan ställa sig bakom en Europavägklassning? Jag vill kalla
            det här dagsfärskt, och då är det det som ska gälla, tycker jag.
          </note>
          <note type="speaker">
            Anf. 132 JARL LANDER (s) replik:
          </note>
          <note>
            Herr talman! Betänkandet vill jag också kalla dagsfärskt. Men
            jag vill också påminna Jan-Evert om att det som riksdagen har
            beslutat om redan, det gäller för regeringen att leva upp till.
            Det är just så som jag sade från talarstolen: Om reglementet för
            hur man klassar en riksväg till Europaväg är uppfyllt så ska regeringen
            ansöka om detta. Det är det jag har sagt i medier hemma i Värmland
            också. Jag står alltså fast vid vad jag har sagt, och det finns
            ingen skillnad i förutsättningarna. Det som har hänt är återigen
            att satsningarna på 45:an mellan Göteborg och Trollhättan stärker
            förutsättningarna, som jag ser det, för att regeringen ska kunna
            ha rätt argument för att gå in med en ansökan.
          </note>
          <note type="speaker">
            Anf. 133 JAN-EVERT RÅDHSTRÖM (m) replik:
          </note>
          <note>
            Herr talman! Vi har drivit den här frågan ett antal år nu, och
            det kanske finns en möjlighet att vi är vid vägs ände och att
            det här skulle kunna öppna sig.
          </note>
          <note>
            Problemet är ju detta: Man kan läsa vilka motioner som ni de
            facto avslår i detta betänkande. Där står det att regeringen bör
            göra en ansökan om klassificering av riksväg 45 till Europaväg
            45. Det är det som ni avslår. Ni avslår att Sveriges regering
            ska göra en ansökan. Hur kan ni med hedern i behåll samtidigt
            säga: Jo men vi kommer nog att göra det? Ni vill ju inte att vi
            ska göra en ansökan. Det är det som står i motionerna. Jag skulle
            vilja att det här betänkandet är så pass färskt och har så pass
            hög sanningshalt att det vi kommer att rösta om nu om nio minuter
            är det som gäller, och det är det som är intresset för Sveriges
            framtid och att riksväg 45 skulle kunna bli Europaväg.
          </note>
          <note type="speaker">
            Anf. 134 JARL LANDER (s) replik:
          </note>
          <note>
            Herr talman! Jag ska fatta mig kort: Om det redan finns ett beslut,
            varför ska vi rösta på nytt om nio minuter, Jan-Evert? Beslutet
            ligger fast sedan förut. Regeringen har direktiven från trafikutskottet
            och Sveriges riksdag. Om förutsättningarna finns att en sådan
            väg som riksväg 45 kan klassas enligt de normer som gäller för
            hur man klassar en Europaväg så ska regeringen skicka in en ansökan.
            Det beslutet är redan fattat. Vi behöver inte fatta något nytt
            beslut.
          </note>
          <note type="speaker">
            Anf. 135 BJÖRN HAMILTON (m):
          </note>
          <note>
            Herr talman! Jag vill bara säga till er och till Hans Stenberg
            här att jag har varit majoritetsledare i tolv år, och jag är van
            vid att folk har synpunkter och har haft synpunkter på den politik
            som majoriteten har fört. Jag har också ansett att det var deras
            rättigheter att ha det, och de har yttrat sig på både det ena
            och på det andra sättet om det. Jag är alltså rätt hårdhudad vad
            gäller sådant där.
          </note>
          <note>
            Men jag vill ändå påstå att jag nu är i opposition. Jag har under
            min tid som majoritetsledare lärt mig hur oppositionen också kan
            agera, och därför anser jag att oppositionens roll är att granska
            majoriteten, både vad den har gjort och vad den tänker göra. Det
            tänker oppositionen fortsätta med här, och jag tror att det är
            en väldigt viktig uppgift för oss att göra det.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.54 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            8 § Beslut om ärende som slutdebatterats den 1 december
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 22
          </note>
          <note>
            Punkt 28
          </note>
          <note>
            Övriga punkter
          </note>
          <note>
            9 § Beslut om ärende som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 12
          </note>
          <note>
            Övriga punkter
          </note>
          <note>
            10 § Regional utveckling
          </note>
          <note>
            Föredrogs
          </note>
          <note type="speaker">
            Anf. 136 ULLA LÖFGREN (m):
          </note>
          <note>
            Herr talman! Vi ska nu debattera utgiftsområde 19 Regional utveckling.
            När jag läste Regional utveckling tänkte jag: Regional utveckling
            kan vara både positiv och negativ utveckling. Vad som avgör det
            ena eller det andra är inte först och främst den förda regionalpolitiken
            eller det som ingår under utgiftsområde 19, utan det är huruvida
            man för en allmänt klok politik. Då kan det leda till positiv
            regional utveckling. En oklok politik med försvårande regler och
            dåliga lagar kan tvärtom påskynda en negativ utveckling.
          </note>
          <note>
            Som exempel på en klok politik som lett till positiv utveckling
            kan man ta beslutet om ändringar i minerallagen som riksdagen
            fattade under den borgerliga regeringen år 1991. Det innebar att
            fler utländska prospektörer lockades till landet och därmed att
            flera nya gruvor öppnades kring Bolidenfältet och i södra Lappland.
            Malå har blivit geologiskt centrum, och det sker en positiv utveckling.
            Till det har givetvis även starkt bidragit det kloka beslut som
            den socialdemokratiska regeringen en gång fattade om att utlokalisera
            delar av SGU till Malå.
          </note>
          <note>
            Då börjar jag tänka på utlokalisering. Att alla myndigheter inte
            behöver ligga i Stockholm är riksdagen helt enig om. Men när det
            kommer till skarpt läge kommer regeringen för det mesta fram till
            att Stockholm ändå är den bästa lokaliseringen. Detta trots att
            det finns många exempel på lyckade lokaliseringar utanför Stockholm.
            Förresten tycker jag inte om ordet utlokalisering. Det förutsätter
            på något vis att huvudalternativet alltid är Stockholm. Det borde
            det inte vara
          </note>
          <note>
            Själv bor jag i Umeå dit FOI, eller dåvarande FOA, lokaliserades
            på 80-talet med sin NBC-forskning. Det har tillsammans med Skyddsskolan,
            som lokaliserades till Umeå bland annat på grund av att FOI fanns
            där, bildat en kraftfull enhet som är specialiserad på NBC-skydd.
            Den enheten är internationellt känd och anlitad bland annat av
            FN. Umeå universitet, som är en annan lyckad lokalisering, medverkar
            givetvis också i samarbetet.
          </note>
          <note>
            Herr talman! Som exempel på åtgärder som försvårar den regionala
            utvecklingen kan jag ta förmånsrättslagen. Den kan nog i sin nuvarande
            utformning fungera i starka tillväxtcentrum. Men på orter där
            tillväxten inte har drivit upp värdena på fastigheter i höjden
            och där näringsfastigheter i princip är värdelösa är den förödande.
            Man kan även påstå att tajmningen för att införa de nya förmånsrättsreglerna
            har varit extremt dålig när det har sammanfallit med att bankerna
            dessutom i god tid har börjat tillämpa de så kallade Basel II-reglerna,
            som är tänkta att träda i kraft den 1 januari 2007.
          </note>
          <note>
            Om man hade varit lite förutseende från regeringens sida skulle
            man först ha konsekvensutrett förslaget om ny förmånsrätt och
            undersökt hur de nya Basel II-reglerna påverkar bankkrediterna.
            Därefter skulle man ha lagt fram ett förslag som säkrade att företagen
            kan få tillgång till expansionskapital eller lån vid tillfälliga
            behov. Nu har man i stället utrett ett system för att säkra riskkapital
            i tidiga skeden. Det behövs det också, och det är väl bra. Men
            Claes de Neergaards utredning skulle ha varit bredare och belyst
            hela kapitalförsörjningssystemet, och den skulle absolut ha kommit
            tidigare.
          </note>
          <note>
            Herr talman! Det mesta som leder till positiv regional utveckling
            handlar dock om lokala initiativ. På flera håll i landet har man
            exempelvis startat kreditgarantiföreningar. Kapitalbasen i en
            kreditgarantiförening måste var minst 1 miljon euro och kapitalbasen
            måste utgöra minst 8 % av de utestående garantierna. Det är flera
            regioner eller städer som har lyckats samla ihop så mycket pengar
            att de har kunnat starta en kreditgarantiförening. Runtomkring
            i Europa är kreditgarantiföreningar en gammal företeelse. Utomlands,
            alltså i Europa, finns det också möjlighet för kreditföreningar
            att komma i besittning av kapitalbas i form av strukturfondsmedel
            från EU. I Sverige beviljas dock ingen medfinansiering om en kreditgarantiförening
            skulle vilja hämta hem strukturfondsmedel från EU. EU-medel kräver
            just en nationell medfinansiering. Men nog är det väl märkligt
            att statsstödsreglerna hindrar just Sverige från att medfinansiera
            en EU-satsning för att underlätta för företag att finansiera sin
            verksamhet? Jag tycker att man borde undersöka lite noggrannare
            vad det kan bero på.
          </note>
          <note>
            Herr talman! Lokala initiativ kan få problem om inte samhällsservicen
            fungerar som den ska. Jag ska ta ett aktuellt exempel. Biltestverksamheten
            liksom gruvverksamheten i norra Sverige får en allt större regional
            betydelse. Det betyder att det finns ett behov av mobiltelefontäckning
            inom deras verksamhetsområden. För att få kunskap om hur täckningen
            ser ut i de GSM-nät som ägs av operatörerna Vodafone, Comviq och
            Telia har man i Västerbotten genomfört en oberoende mätning av
            mobilnätens täckning och kvalitet. Det är PTS som har bekostat
            den. Det är naturligtvis helt oacceptabelt att det finns så stora
            brister i nuvarande GSM-nät som mätningarna visar. Det är också
            oacceptabelt att vägarna ser ut som de gör, att Rikstrafikens
            upphandlingar inte fungerar tillfredsställande och att bränsleskatterna
            är för höga.
          </note>
          <note>
            Herr talman! Jag vill sammanfattningsvis i likhet med den borgerliga
            fyrpartireservationen hävda att det inte i första hand är åtgärderna
            under utgiftsområde 19 som bidrar till att uppfylla målen med
            den regionala utvecklingspolitiken. Det är i stället regionala
            hänsyn på andra politikområden. Därmed yrkar jag bifall till reservation
            1.
          </note>
          <note>
            Jag avslutar med ett citat av Göran Hallin, analys- och utvärderingschef
            vid ITPS. Han säger så här till tidningen Gränsbrytning: Regionalpolitiken
            kan liknas vid en stödgeologi, där man är snabb att lägga på nya
            stöd och program men har svårigheter att ta bort andra. Följden
            blir att man även skapar nya institutioner vilket gör att vi även
            kan se spår av myndighetsgeologi. Vissa stöd och instrument skulle
            helt enkelt behöva tas bort, men den bollen ligger hos regeringen.
          </note>
          <note type="speaker">
            Anf. 137 YVONNE ÅNGSTRÖM (fp):
          </note>
          <note>
            Herr talman! Vid ett frukostmöte i morse som talmannens nätverk
            ordnade fick vi rådet av Arvid Lagercrantz, en journalist med
            enormt lång erfarenhet av riksdagsarbetet, att fatta oss kort
            och att helst tala utan manus. Jag ska försöka göra det; jag har
            några små punkter.
          </note>
          <note>
            Vi i den borgerliga alliansen står gemensamt för reservation
            1, så det som Ulla Löfgren där har anfört behöver jag inte gå
            in på. Dessutom kommer Ulla, jag och några till i näringsutskottet
            från samma län. De problem, svårigheter och även möjligheter som
            Ulla Löfgren har berört behöver jag därför inte ta upp.
          </note>
          <note>
            Jag ska bara ta några små punkter. I de här fyra partierna anser
            vi att tillväxt sker genom ökad produktion i företag inte genom
            stöd, som för det mesta inte har varaktiga effekter. Det har ju
            bland andra ITPS konstaterat. Vi tycker att man till exempel ska
            ha färre regler. Jag såg i någon av tidningarna jag minns inte
            riktigt vilken häromdagen att Thomas Östros vill ta bort 300 regler.
            Jag vet inte om jag läste rätt, för jag hann aldrig gå in på detaljerna.
            Men i så fall är det väldigt bra.
          </note>
          <note>
            Vi vill också ha förändrade skattevillkor för företagen, lägre
            arbetsgivaravgifter och en del annat.
          </note>
          <note>
            Vi anser att de selektiva stöd som fördelas till vissa företag
            inte bör finnas kvar. Vi vill hellre ha generella stöd, typ godstransportstöd,
            som utgår från att utjämna avståndsskillnader. Vi i Folkpartiet
            har också i ett antal år motionerat om persontransportstöd. Det
            är till för att transportera det kapital som man kan säga att
            företagen har i de anställdas eller företagarens hjärnor. Det
            har än så länge inte gått att få gehör för det, men i år är det
            några partier till som är med på den reservation som gäller det.
            Det är reservation 8, som jag yrkar bifall till.
          </note>
          <note>
            Även om vi inte vill ha de selektiva stöden så är några av partierna
            överens om att de stöd som faktiskt finns kvar fördelas ute i
            regionerna, och inte centraliseras som majoriteten föreslår. Jag
            yrkar bifall till reservation 7.
          </note>
          <note>
            Det är precis som det sades i den tidigare debatten om kommunikationer,
            som jag lyssnade på med stort intresse även om den blev lång.
            Infrastrukturen blir sämre i vissa delar av landet genom de satsningar
            som görs till exempel i Trollhättan. Liksom talarna där är jag
            av uppfattningen att det ska göras en sådan satsning men att man
            inte bör dra ned på andra ställen. I nästan varenda län finns
            det något projekt det är väl 15 stycken som antingen senareläggs
            eller inte blir av alls.
          </note>
          <note>
            Det talades också om IT-kunskap. Man nämnde ett seminarium som
            vi hade här i riksdagen i går kväll. Då fick vi veta att det viktigaste
            kanske inte är att satsa mer pengar på linor och snören, utan
            att lära företagen hur man använder sin utrustning.
          </note>
          <note>
            Det finns en mängd andra frågor. Ulla Löfgren var inne på förmånsrätten,
            så den ska jag inte ta upp igen. Men jag tycker att det var synd
            att det blev ett sådant beslut som det blev.
          </note>
          <note>
            Det finns en punkt där det har väckts några motioner. Den handlar
            om växelkursen för euro. Till min och andras stora glädje blev
            beslutet efter diskussion i utskottet och lite mer ingående undersökningar
            att vi har ett enigt utskott som i sitt ställningstagande har
            sagt att vi förväntar oss att en förändring av den förordning
            som gäller eurokursen kommer att läggas fram av regeringen senast
            i samband med vårpropositionen. Jag tycker att det är bra. För
            många som får EU-stöden innebär 50 öres skillnad per euro mycket
            pengar i slutändan. Det är jag alltså väldigt nöjd med.
          </note>
          <note>
            Jag står naturligtvis bakom alla folkpartireservationer och dem
            där vi finns med, men jag yrkar bifall bara till nr 7 och nr 8.
          </note>
          <note type="speaker">
            Anf. 138 LARS LINDÉN (kd):
          </note>
          <note>
            Herr talman! Jag yrkar bifall till reservation 4.
          </note>
          <note>
            En bristfällig näringslivspolitik i Sverige drabbar i första
            hand de företag som redan har för mycket motvind.
          </note>
          <note>
            Det drabbar företag i glesbygd, i skogslänen och i norra Sveriges
            inland på ett förödande sätt.
          </note>
          <note>
            Skulle dessa företag få uppleva ett bättre generellt företagsklimat
            i Sverige skulle de känna sig optimistiska inför framtiden, trots
            lägesnackdelarna.
          </note>
          <note>
            När regeringen äntligen, efter många, många års kritik för handlingsförlamning,
            bestämde sig för att slopa arvs- och gåvoskatterna så var det
            många småföretagare som kände ny inspiration och lust att kämpa
            vidare.
          </note>
          <note>
            Tyvärr har regeringens senfärdighet i denna fråga lett till att
            många tusen företag försvunnit bland annat på grund av dessa skatter.
          </note>
          <note>
            Vi har över 20 000 företag färre i dag i Sverige än för tio år
            sedan.
          </note>
          <note>
            Glädjen över slopade arvs- och gåvoskatter blev kortvarig. Vi
            har en regering som tydligen försöker förverkliga ordspråket:
            När glädjen är i stugan, står ofta sorgen i förstugan.
          </note>
          <note>
            Efter nyheten om slopandet av arvs- och gåvoskatten ordinerade
            regeringen genast ny taggtråd. Regeringen befarade väl att det
            nya tillståndet där företagarna såg hoppfulla ut och började tro
            på framtiden skulle ge sämre opinionssiffror vid nästa mätning.
            Alltså gick man in med mer taggtråd för att få applåder från den
            företagsfientliga s-väljarkåren.
          </note>
          <note>
            Nu skulle företagen i stället få börja hjälpa staten med att
            få statsbudgeten i bättre balans genom att regeringen överlämpar
            mer av sjukskrivningskostnaderna på företagarna.
          </note>
          <note>
            Ett steg framåt och två steg bakåt är tydligen numera regeringens
            näringslivspolitik.
          </note>
          <note>
            Det här drabbar de svagaste företagen först, som jag har sagt.
            Det får naturligtvis negativa regionalpolitiska konsekvenser.
            På DN Debatt i går lovade vår nya näringsminister att stimulera
            företagandet. Det Göran Persson och Pagrotsky misslyckades med
            på tillväxtkongressen ska nu Östros lyckas med inom fem sex år.
            Vi säger: Grattis, Östros! Kristdemokraterna kommer att stödja
            dig i de flesta av dessa 300 punkter. Välkommen till verkligheten,
            får vi väl säga.
          </note>
          <note>
            Det är uppmuntrande för oss i Kristdemokraterna och i alliansen
            att det inte var förgäves att år in och år ut motionera om bättre
            företagsvillkor i landet. De flesta av de här 300 förslagen var
            ju bara att plocka ur de fyra borgerliga partiernas motioner under
            de senaste åren. En del av dessa åtgärder är redan beslutade av
            riksdagen, men regeringen har inte fått ändan ur vagnen för att
            genomföra dem. Nu hoppas vi att det blir av. Eller är det bara
            prat även den här gången? Förlåt om vi har svårt att höra vad
            regeringen säger. Vad ni är och gör överröstar oftast allt vackert
            tal och alla vackra löften.
          </note>
          <note>
            Ni verkar inte förstå att en del av dessa löften är självfinansierande,
            utan de ska tydligen uppfyllas först om fem sex år som om de vore
            kostsamma. Det är en överlevnadsfråga för Sverige som välfärdsland
            att omgående sätta de här åtgärderna i sjön. Det är ett måste
            för en fungerande regionalpolitik.
          </note>
          <note>
            Det har alldeles för länge varit regeringens linje att inte skapa
            ett generellt bra företagsklimat där alla företag, såväl i glesbygd
            som i tätort, ska ha chans att växa och känna arbetslust. I stället
            har man älskat att leka tomte och dela ut bidrag till höger och
            vänster med dålig pricksäkerhet allt för att kompensera en dålig
            generell näringslivspolitik.
          </note>
          <note>
            De flesta experter är rörande överens om att detta fungerar dåligt.
            Senast förra torsdagen lyssnade vi i det här huset till en regionalpolitisk
            opinionsbildare, Per Åhlström, tidigare statssekreterare i Regeringskansliet
            och ledarskribent i s-tidningarna Dagbladet och Nya Norrland.
            Han ansåg att svensk regionalpolitik i huvudsak var ett stort
            misslyckande.
          </note>
          <note>
            I det betänkande som vi behandlar i dag vill man dessutom skapa
            än mer centralisering av besluten genom att länsstyrelserna inte
            längre ska få vara med i handläggningen som tidigare. Erfarenheterna
            från många andra länder är att det är den motsatta vägen, att
            låta besluten fattas så nära företagarna som möjligt, som ger
            bäst träffsäkerhet och effekt.
          </note>
          <note>
            Tar regeringen över huvud taget regionalpolitiken på allvar?
            Ska hela Sverige leva? Ja, när det gäller Trollhättan verkar man
            ta den på allvar, men det är i senaste laget. Men vad händer i
            Sundsvall nu när Kubal varslar 500 anställda? Regeringen skapar
            regionalpolitiskt kaos också för att man saknar en klok energipolitik.
            Kubal kan inte få offerter på energi på mer än något år i taget.
            Det fick vi höra när vi var där. Då blir det osäkert att nyinvestera
            för många hundratals miljoner, och då blir de schweiziska ägarnas
            beslut att man satsar i andra länder. Sundsvall lämnar man.
          </note>
          <note>
            Samtidigt fattar regeringen beslut i försvarsfrågan som får stora
            regionalpolitiska konsekvenser. Det kommer att drabba Östersund
            och Arvidsjaur mycket hårdare än vad Trollhättan någonsin kommer
            att råka ut för. Ett av Försvarsutredningens direktiv var att
            ta regionalpolitisk hänsyn i sitt förslag. Dessa hänsyn lyser
            tyvärr helt med sin frånvaro. Vi i näringsutskottet har inte ens
            fått yttra oss om förslaget till försvarsbeslut. Vi ska ju ha
            ansvar för regionalpolitiken. Hela Sverige ska leva är nu förvandlat
            till halva Sverige ska dö.
          </note>
          <note>
            I regionalpolitiken framöver är det viktigt att vi inser att
            glesbygden och inlandet på många håll har stora resurser och möjligheter
            att utvecklas. Ibland handlar det bara om möjligheter att få lån
            och att det skapas kreditgarantiföreningar på det lokala planet.
            Sedan klarar man sig.
          </note>
          <note>
            Det viktigaste i framtiden är att kommunledningarna i de här
            områdena förstår att prioritera näringslivsutveckling. Det duger
            inte att anställa en näringslivssekreterare utan att resurser
            och stöd från kommunledningen upprättas. Man kan inte hoppas att
            regeringen ska pytsa ut någon miljon till stöd och hjälp. Hela
            kommunledningen måste börja prioritera näringslivsutveckling som
            nummer ett. Lyckas man inte här kommer det att saknas resurser
            inom alla andra verksamhetsområden i kommunen.
          </note>
          <note>
            Dessa kommunala strategitänkande näringslivskontor skulle vi
            kunna ge regionalpolitiskt stöd. Men då måste man där börja arbeta
            med långsiktiga och näringslivsinriktade strategier för att utveckla
            de unika förutsättningar man har i kommuner och grannkommuner.
            Vilka näringar har en möjlighet att nå en global marknad? Handlar
            det om träförädling, turism, livsmedel, gruvmaskiner och så vidare?
            När varje region har funnit sin specifika utvecklingsmöjlighet
            kan regionalpolitiska ekonomiska stöd sättas in för att stödja
            just de här branscherna och nätverken.
          </note>
          <note>
            I det här betänkandet föreslår vi kristdemokrater till exempel
            att man flyttar över 100 miljoner från utgiftsområde 19 till utgiftsområde
            24 för att fördubbla vårt lands marknadsföring av Sverige som
            turistland. Det snedvrider inte konkurrensen mellan turistentreprenörer
            utan hjälper alla i turistbranschen i hela landet. Det skapar
            tiotusentals årsarbeten i glesbygden.
          </note>
          <note>
            Träförädlingsbranschen kan med statliga pengar hjälpas att skapa
            resurscentrum med designer, marknadsförare, försäljare och produktutvecklare.
            Kommunerna kan få resurser för att skapa starka kreativa näringslivskontor,
            som jag tidigare nämnde.
          </note>
          <note>
            Inlandsdelegationen, som just nu skriver sin slutrapport, verkar
            vara inne på mycket av det här tänkandet. Vi får se när den kommer
            om några veckor.
          </note>
          <note>
            Herr talman! Det här är ett nytänkande som tillsammans med en
            ny, generell och bättre näringslivspolitik i landet och en klokare
            energipolitik kan få alla kommuner i hela Sverige att försörja
            sig själva och utvecklas. Då har vi lyckats med att forma en bra
            näringslivs- och energipolitik och en fungerande regionalpolitik.
          </note>
          <note type="speaker">
            Anf. 139 HÅKAN LARSSON (c):
          </note>
          <note>
            Herr talman! Jag vill börja med att yrka bifall till reservationerna
            nr 4 och nr 6 i det här betänkandet.
          </note>
          <note>
            Syftet med den regionala utvecklingspolitiken är att ge alla
            delar av vårt land så likvärdiga förutsättningar för tillväxt
            och utveckling som möjligt. Det handlar om att ta hela landet
            i bruk. Sverige behöver en politik som fungerar såväl för våra
            stora städer som för landsbygd och glesbygd. Det gäller att skapa
            ett klimat som uppmuntrar människor att ta initiativ för att utveckla
            den bygd där de lever och verkar, oberoende av var detta är i
            vårt avlånga land.
          </note>
          <note>
            Målet för den regionala utvecklingspolitiken sägs vara väl fungerande
            och hållbara lokala arbetsmarknadsregioner med god servicenivå
            i alla delar av vårt land. Detta är en utmärkt målsättning. Tyvärr
            stannar dock detta mest vid vackra ord samtidigt som klyftorna
            och motsättningarna mellan olika delar av vårt land vidgas. Det
            är en farlig utveckling som måste brytas.
          </note>
          <note>
            Regering och riksdag har slagit fast att samtliga statliga myndigheter
            ska ta regionala hänsyn. Likaså finns det beslut om att nytillkommande
            statliga arbetstillfällen i första hand bör lokaliseras på andra
            håll än i huvudstadsregionen. I praktiken har dessa stolta deklarationer
            tyvärr inte betytt så särskilt mycket hittills.
          </note>
          <note>
            Det allvarligaste och mest aktuella exemplet på att det är det
            centralistiska tänkandet som styr är den försvarsproposition som
            kammaren ska behandla den 15 december. Trots vackra ord om vikten
            av väl fungerande verksamhet och att man ska ta regionala hänsyn
            föreslår regeringen att halva landet ska lämnas tomt på militär
            verksamhet. Utan sakskäl vill regeringen rasera den militära verksamheten
            i Östersund och Arvidsjaur i redan utsatta regioner där försvaret
            för övrigt har investerat hundratals miljoner kronor i toppmoderna
            anläggningar bara de senaste åren.
          </note>
          <note>
            Blir regeringens proposition verklighet, vilket jag fortfarande
            hoppas att den inte blir när det gäller grundorganisationen, innebär
            skrotandet av garnisonen i Östersund den största statliga nedläggningen
            någonsin. Förlusten av de över 1 400 arbetstillfällena i Östersund
            motsvarar ungefär 20 000 i Stockholm. De indirekta effekterna
            kan beräknas vara tre gånger större. Fundera lite över vilka reaktioner
            det skulle bli om 60 000 arbetstillfällen skulle försvinna på
            ett bräde i Stockholmsregionen!
          </note>
          <note>
            Hur det än går med försvarsbeslutet krävs en långsiktig plan
            för hur statlig verksamhet ska omlokaliseras till Norrland och
            andra delar av Sverige. Jag är glad över att vi i år har en fyrpartireservation
            bakom kravet på en strategisk plan med tydliga mål för omlokalisering
            av statlig verksamhet.
          </note>
          <note>
            Ett annat exempel på de vådliga konsekvenserna av den centraliseringspolitik
            som förs kan jag också hämta från mitt hemlän Jämtland.
          </note>
          <note>
            Jag har tidigare pekat på den situation som just Ragunda befinner
            sig i. Det är en naturresursrik kommun som har släppt ifrån sig
            sina forsar i Indalsälven, där en tiondel av Sveriges vattenkraft
            produceras. Problemet är att knappast någonting av de rikedomar
            som det strömmande vattnet skapar får medverka till lokal utveckling
            av de bygder som har släppt till vattenkraften.
          </note>
          <note>
            Skulle Ragunda ha legat i Norge, där det finns ett fungerande
            system för återbäring på vattenkraften, hade kommunen haft helt
            andra förutsättningar att satsa offensivt på framtiden. Nu tvingas
            kommunen kämpa med utflyttning, minskande skatteunderlag och en
            i praktiken ständig ekonomisk kris.
          </note>
          <note>
            I nästa vecka ska för övrigt kommunfullmäktige i Ragunda ta ställning
            till sin budget, som innebär ytterligare nedlagda byskolor och
            kraftiga neddragningar när det gäller vård och omsorg. Så borde
            det inte behöva vara om en del av de rikedomar som skapas lokalt
            också får stanna lokalt.
          </note>
          <note>
            Ragunda har liksom en annan vattenkraftskommun, Jokkmokk i Norrbotten,
            halverat sin befolkning på de senaste 50 åren. Nu är det hög tid
            att ge dessa kommuner möjligheter att bryta den onda cirkeln och
            kunna ta vara på sina tillväxtförutsättningar, för de finns.
          </note>
          <note>
            Att se till att det finns en god infrastruktur i alla delar av
            vårt land är ett ansvar för staten, likaså att medverka till att
            det finns riskvilligt kapital även i de glesare delarna i landet.
            I dag är detta ett stort problem, även för många i grunden lönsamma
            och stabila företag. När man träffar företagare i Norrlands inland
            hör man ofta att de har jättestora problem med att få bankerna
            att låna ut pengar och över huvud taget har problem med krediter.
            Detta beror naturligtvis, som har sagts här, delvis på de nya
            förmånsrättsreglerna. Nu är det statens ansvar att se till att
            de här problemen får en lösning. Kreditgarantiföreningarna, som
            har nämnts här, behöver verkligen stödjas, för de är lokala krafter
            som går samman för att lösa de här problemen.
          </note>
          <note>
            Med goda och rättvisa förutsättningar kan växtkraft skapas lokalt
            av dem som berörs. Det måste bli enklare för människor att förverkliga
            sina affärsidéer för att stärka både sig själva och den bygd där
            de verkar.
          </note>
          <note>
            Ett annat problem, som också finns med i det här betänkandet,
            är att regeringen vill centralisera de regionalt beslutade företagsstöden
            i stödområdena från länsstyrelse till central nivå. Det är ett
            oklokt förslag, särskilt som EU-kommissionen för närvarande gör
            en översyn av riktlinjerna för regionalt beslutade statliga stöd
            för den kommande programperioden från 2007.
          </note>
          <note>
            Som vi konstaterar i Centerpartiets och kd:s gemensamma reservation
            menar Europaforum Norra Sverige, som samlar landstingen och kommunförbunden
            i de fyra nordligaste länen, att det är minst sagt dumt att ensidigt
            försämra möjligheterna till regionalt beslutade företagsstöd innan
            de nya reglerna är fastställda. Det kan ju mycket väl bli så att
            det blir lättare att genomföra generella stöd som vi i grunden
            tycker är bra. Det finns exempelvis öppningar från EU-kommissionen
            vad gäller en arktisk zon, där man efterfrågar medlemsländernas
            synpunkter och där det till och med finns öppningar för att differentiera
            arbetsgivaravgifterna, vilket särskilt i Norge har visat sig vara
            ett mycket effektivt sätt att få en positiv utveckling i hela
            landet.
          </note>
          <note>
            I grunden är jag, som många vet, ganska kritisk till EU, men
            jag anser att det är självklart att Sverige måste slå vakt om
            de rättigheter som vi har när det gäller stöd till regioner med
            långa avstånd, med gleshet och kärvt klimat.
          </note>
          <note>
            Sammanfattningsvis: Sverige behöver en politik för utveckling
            i hela landet. Vi behöver ett starkt och levande Stockholm likaväl
            som ett starkt och levande Jämtland. En sådan utveckling kräver
            att gamla centralistiska synsätt ersätts med ett underifrånperspektiv
            där alla regioner ges förutsättningar att ta vara på sina speciella
            möjligheter.
          </note>
          <note type="speaker">
            Anf. 140 SYLVIA LINDGREN (s):
          </note>
          <note>
            Herr talman! Först av allt yrkar jag bifall till förslagen i
            betänkandet om utgiftsområde 19 Regional utveckling i deras helhet
            och därmed avslag på samtliga reservationer.
          </note>
          <note>
            Vi lever i en inkonsekvent värld, där fattigdom och välfärd många
            gånger lever sida vid sida trots att ingen egentligen vinner på
            det. Att hålla ihop, att färdas tillsammans, är en grundläggande
            drift hos människor. Ändå har vi ibland så oförklarligt svårt
            att göra detta. Solidaritet och sammanhållning är därför en av
            de mest grundläggande ambitionerna för oss socialdemokrater. Vi
            vet att sammanhållning varar i längden. Det är inte en svensk
            åsikt det är en global insikt.
          </note>
          <note>
            Det är ur detta perspektiv man måste se regional utveckling,
            som vi talar om här och nu. Precis som man gjort i de tidigare
            anförandena menar jag att den regionala politiken omfattar så
            mycket mer än bara detta politikområde. Därför är det också viktigt
            att se vad konsekvenserna blir för helheten om några delar av
            politikområdena slås i spillror.
          </note>
          <note>
            Regional utveckling handlar således inte bara om tillväxt och
            arbeten. Regional tillväxt handlar också om välfärden, en bra
            sjukvård, skola och äldreomsorg och trygghet när man är föräldraledig
            eller när man blir sjuk eller arbetslös. Det är trygga människor
            ute i vårt land som vågar möta framtiden, som vågar satsa på utbildning
            och entreprenörskap. Det är därför som jag ser med oro på det
            historiskt hårda slag mot sjuka och arbetslösa som Moderaterna
            nu har presenterat.
          </note>
          <note>
            Herr talman! Den svenska regionalpolitiken har förändrats de
            senaste åren. Det ligger helt i linje med strategin i och genomförandet
            av propositionen om en politik för tillväxt och livskraft i hela
            landet som började gälla år 2002. Dessa riktlinjer och åtgärder
            följs nu upp och genomförs kontinuerligt.
          </note>
          <note>
            Regionalpolitiken har också delvis fått en ny inriktning på grund
            av dels EG:s struktur- och regionalpolitik, dels den ökade betoningen
            på hållbar tillväxt och på långsiktighet.
          </note>
          <note>
            Jobben kommer att ligga högt på den socialdemokratiska agendan.
            Att skapa fler jobb, att få bukt med slöseriet att människor som
            vill och kan arbeta går arbetslösa kan inte nog betonas. Vi vet
            att sysselsättningen är betydligt högre och arbetslösheten lägre
            på arbetsmarknader med ett brett utbud av jobb. På arbetsmarknader
            där näringslivet är svagt och pendlingen är låg är frånvaron och
            arbetslösheten stor. Därför behöver vi samarbeta mellan regionerna,
            och infrastrukturfrågornas betydelse för den regionala utvecklingen
            är oerhört viktig.
          </note>
          <note>
            Många orter som genomgått en snabb strukturomvandling har också
            stor arbetsfrånvaro. Detta gäller inte enbart små samhällen utan
            även i storstadsregioner finns det här problemet. Invandrartäta
            områden saknar till exempel ofta bra förbindelser med en värld
            där det talas svenska och där jobben finns.
          </note>
          <note>
            Det krävs nytänkande, erfarenhetsutbyte, många aktörer, utbildning,
            kompetensutveckling, kunskapsöverföring och inte minst visioner
            för att klara framtidens arbetsmarknad. En ökad tillväxt och förbättrad
            välfärd kräver ett arbetsliv där människor efterfrågas och har
            möjligheter att utvecklas.
          </note>
          <note>
            Vad jag kan känna en oro för är när vi även på den här nationella
            nivån pratar om motsättningar mellan regioner. Vi ställer landsända
            mot landsända, kustland mot inland, storstad mot landsbygd. Vi
            framhåller mer vår oförmåga än vår förmåga till utveckling. Som
            det står i budgetpropositionen:
          </note>
          <note>
            Den regionala utvecklingspolitiken har inga geografiska avgränsningar.
            Den utgår från de lokala arbetsmarknadsregionernas funktionssätt
            och bedrivs i såväl gles- som landsbygd, i små och medelstora
            städer samt i storstadsområden. Motivet för att bedriva en regional
            utvecklingspolitik i alla delar av landet är bland annat att den
            nationella tillväxten utgörs av summan av den tillväxt som skapas
            lokalt och regionalt. Den samlade nationella tillväxten är således
            delvis avhängig av hur väl de förutsättningar som finns lokalt
            och regionalt tas till vara.
          </note>
          <note>
            Detta, herr talman, borde vara vår gemensamma ledstjärna.
          </note>
          <note>
            Det är lätt att hålla sig för skratt efter att ha lyssnat på
            vissa anföranden här i dag. Då tänker jag inte minst på Lars Lindéns
            anförande och kd:s uppfattning. Att människor bor kvar i det här
            landet framstår näst intill som en obegriplighet, och att någon
            region över huvud taget kan överleva är väl närmast ett mirakel
            med det synsätt som här presenterades. Att det finns bara åtta
            reservationer till betänkandet förvånar mig med tanke på de brösttoner
            som väljs.
          </note>
          <note>
            De borgerliga partierna har lyckats knåpa ihop en gemensam reservation.
            När jag läser den inledande och påföljande texten i reservation
            1 kan jag se en ganska stor samsyn i den och majoritetstexten
            och budgettexten. Det står till exempel: Det nuvarande inriktningen
            på olika och komplicerade bidragsformer måste brytas. Då elimineras
            riskerna för att företagsstöd och bidrag snedvrider konkurrensen,
            vilket minskar effektiviteten i samhällsekonomin. Det gäller att
            ta till vara och maximera de förutsättningar som finns i varje
            region.
          </note>
          <note>
            Just det. Det är precis vad vi socialdemokrater vill. Därför
            följer vi nu upp och genomför tidigare beslut om att gå från bidrag
            till lån. Därmed kan det erbjudas lån med större risktagande i
            stödområde B. Meningen är att fokus ska flyttas från stöd till
            enskilda företag till insatser av bredare karaktär, framför allt
            samverkansinsatser. Dessa förändringar bör förbättra förutsättningarna
            för ett framgångsrikt genomförande av de regionala tillväxtprogrammen.
          </note>
          <note>
            Herr talman! I förslagen framkommer att Moderaterna vill minska
            utgiftsramen med drygt 800 miljoner i förhållande till förslaget
            från s, v och mp. Folkpartiet vill minska med drygt 500 miljoner,
            och Kristdemokraterna vill minska med 100 miljoner och minska
            landsbygdslånen med 10 miljoner. Centerpartiet däremot vill öka
            det allmänna regionalpolitiska anslaget med 489 miljoner och landsbygdslånen
            med 5 miljoner. De är också ensamma om att föreslå ett anslag
            om 100 miljoner till regionalt och lokalt utvecklingsarbete.
          </note>
          <note>
            Det är alltså en skillnad på 1,4 miljarder kronor mellan moderat
            förslag och centerpartistiskt i en budget om knappt 3,5 miljarder.
            Så var det med den alliansen för Sverige knappast trovärdig och
            mer ohederlig än hederlig på grund av osämja. Det skulle vara
            intressant för var och en som intresserar sig för regional utveckling
            att veta vilken politik som egentligen döljer sig bakom den dimridån.
          </note>
          <note>
            Så vill jag något kommentera reservationerna, närmast reservation
            4 om utlokaliseringsfrågor. Ansvarskommittén har i stort redan
            det uppdrag som krävs i reservationen. Det finns ganska utförligt
            beskrivet i betänkandet. Utskottsmajoriteten håller också med
            om att det finns ett stort intresse för ut- och omlokaliseringar
            och anser att lokaliseringsfrågan är en viktig framtidsfråga.
            Inte minst i dessa dagar lär vi bli varse detta med anledning
            av kommande försvarsbeslut.
          </note>
          <note>
            Herr talman! Låt mig till sist säga något om utvecklingen av
            EG:s sammanhållningspolitik. Sverige driver självklart att det
            så kallade glesbygdsperspektivet ska fortsätta att gälla för vårt
            land liksom att vattengräns ska jämställas med landgräns. Kommissionens
            förslag till förordning innebär dock att mål 1-stödet försvinner
            och att insatser i stället kommer att finansieras inom ramen för
            det nya målet för regional konkurrenskraft och sysselsättning.
            Naturligtvis ser vi nödvändigheten av att de glesbefolkade områdena
            i norra Sverige kommer att specialbehandlas på något sätt. Men,
            herr talman, det är för tidigt att göra några uttalanden nu. Förhandlingarna
            pågår, och den nya delen ska träda i kraft 2007. Jag vill dock
            redan nu ta tillfället i akt och säga att jag har förståelse för
            den oro som finns ute i landet om den framtida utformningen. Näringsutskottet
            följer den här frågan, och vi har i utskottet en särskild arbetsgrupp
            som har till uppgift att bevaka just sammanhållningspolitiken.
          </note>
          <note>
            En viktig uppgift för den nya regionala utvecklingspolitiken
            är att stimulera till ökat nyföretagande och stärka utvecklingen
            i befintliga företag. Detta kommer att debatteras mer ingående
            nästa vecka när vi behandlar utgiftsområde 24.
          </note>
          <note>
            Låt mig avslutningsvis så att säga knyta ihop säcken med att
            åter säga att regional utvecklingspolitik omfattar många områden
            inom i princip samtliga politikområden, och det är viktigt att
            vi håller ihop dem.
          </note>
          <note type="speaker">
            Anf. 141 ULLA LÖFGREN (m) replik:
          </note>
          <note>
            Herr talman! Jag är glad över att Sylvia Lindgren tycker att
            lokaliseringspolitiken är viktig och menar att vi ska hålla ihop
            om den. Jag ser fram emot att vi framöver i utskottet kommer att
            vara eniga om lokaliseringsfrågorna.
          </note>
          <note>
            Skillnaden i utgiftsramar mellan de borgerliga partierna är väl
            inte så märkvärdig. För en stund sedan debatterades ett annat
            utgiftsområde, nämligen kommunikationer. Där tog vi igen på gungorna
            vad vi förlorade på karusellen. Vi får väl bryta arm om vad som
            är viktigast när det är dags för att bestämma sig. Jag antar att
            det är på sättet ni också sköter samarbetet med v och mp.
          </note>
          <note>
            Jag är överens med Sylvia Lindgren om ytterligare en sak, och
            det är att det är viktigt att hålla ihop och att framhålla att
            alla politikområden är viktiga det sade jag tidigare. Skola och
            äldreomsorg är exempelvis områden där det är jätteviktigt att
            det fungerar på alla håll i landet. Jag vill poängtera att Moderaterna
            vill ge mer pengar till kommunerna för att de ska kunna sköta
            de här viktiga områdena.
          </note>
          <note>
            Vi föreslår en sänkning av ersättningsnivåerna för att fler människor
            ska komma i arbete så att vi ska ha råd att satsa på viktiga områden,
            bland annat skola och äldreomsorg. Vi säger att de områden ska
            undantas där det inte finns något alternativ, först och främst
            rehabilitering, just för att se till att folk får snabbare rehabilitering.
            Alltså vill vi tvinga fram lite förändringar som gör att människor
            kommer till arbete snabbare än i dag.
          </note>
          <note type="speaker">
            Anf. 142 SYLVIA LINDGREN (s) replik:
          </note>
          <note>
            Herr talman! Jag är glad att Ulla Löfgren nu svänger lite när
            det gäller lokaliseringen och säger att vi är överens, även om
            Ulla Löfgren och Moderaterna har skrivit en reservation om det
            här. Vi tycker att det är viktigt att man bevakar lokaliseringsfrågorna,
            men Ansvarskommittén har i det här sammanhanget en väldigt viktig
            uppgift. Det är inte bara att utlokalisera saker och ting, utan
            det handlar också om att försöka samordna det myndigheterna gör.
            Ulla Löfgren må väl ändå hålla med om att det vore väldigt olyckligt
            att utlokalisera verksamheter som ganska snart kommer att flyttas
            från de områden dit de utlokaliserats. Då har man så att säga
            skjutit björnen för tidigt.
          </note>
          <note type="speaker">
            Anf. 143 ULLA LÖFGREN (m) replik:
          </note>
          <note>
            Herr talman! Naturligtvis ska man göra utlokaliseringar, och
            jag uppfattade det så att också Sylvia Lindgren tyckte att man
            skulle göra sådana. Det är vad vi har föreslagit i fyrpartireservationen,
            att man ska kunna lokalisera verksamheter över hela landet. Men
            givetvis ska det finnas någon klokhet i det, man ska inte bara
            omlokalisera för omlokaliseringens egen skull.
          </note>
          <note>
            Men vissa verksamheter passar kanske bättre i Göteborg än i Stockholm.
            Det passar ju förträffligt att utlokalisera SGU till Malå, där
            malmen fanns, för att förvara borrkärnorna.
          </note>
          <note type="speaker">
            Anf. 144 SYLVIA LINDGREN (s) replik:
          </note>
          <note>
            Herr talman! Självklart. Vi är väldigt överens om principer och
            riktlinjer när det gäller lokaliseringsfrågorna. Ansvarskommittén
            har en viktig del i detta. Jan Bergqvist har också ett särskilt
            uppdrag med anledning av försvarsbeslutet. Ulla Löfgren kan ändå
            inte komma ifrån att ni har skrivit under en reservation där ni
            ställer ytterligare krav.
          </note>
          <note>
            Det ska inte spreta åt olika håll, utan det ska ske sammanhållet.
            Men man kan inte blunda för att det med en budget som omfattar
            3,5 miljarder skiljer det 1,4 miljarder. Det är mycket pengar.
          </note>
          <note>
            Jag citerade inledningen av reservation 1 som är det som alliansen
            har kunnat enas om. Inledningen kan vi vara överens om, men vad
            som skiljer oss åt är det gamla vanliga. Ni talar om skatter och
            förändringar på arbetsrättens område, och där, Ulla Löfgren, kommer
            vi inte att kunna bli överens. Det är viktiga ideologiska frågor,
            och dem håller vi stenhårt på i våra hjärtan.
          </note>
          <note type="speaker">
            Anf. 145 LARS LINDÉN (kd) replik:
          </note>
          <note>
            Herr talman! Sylvia Lindgren pratade mycket vackert om trygga
            människor och om hur viktigt det är att man vågar satsa, bygga
            hus, skaffa barn och utbilda sig. Det kan jag hålla med om. Men
            tycker du att det skapas trygghet när man ständigt ska vara beroende
            av beslut i Nutek, i Almi och i regeringen för att få veta om
            man har någon framtid som företagare? Man måste också kunna känna
            trygghet om att det finns jobb i en kommun så att man inte är
            tvungen att flytta därifrån.
          </note>
          <note>
            Det vore betydligt bättre om det fanns en generell, bra näringslivspolitik
            som räckte till för att även företag i glesbygd kunde överleva.
            Det är självklart. Oron ute i bygderna handlar om att man inte
            kan försörja sig, annars skulle ju folk stanna kvar.
          </note>
          <note>
            Den dåliga näringslivspolitik som förs i Sverige i dag får den
            konsekvensen att företag i första hand i dessa områden får packa
            ihop, och det är väl inte att skapa trygghet. Här skapar regeringen
            snarare en kolossal otrygghet.
          </note>
          <note type="speaker">
            Anf. 146 SYLVIA LINDGREN (s) replik:
          </note>
          <note>
            Herr talman! Vi kunde läsa i ett TT-meddelande i går att nyföretagandet
            i Sverige har ökat under årets sex första månader. Totalt nyregistrerades
            26 812 företag under första halvåret 2004. Det är en ökning med
            2,4 % jämfört med motsvarande period förra året.
          </note>
          <note>
            Många av dessa företag startades i Stockholm, men det är i glesbygdskommunerna
            som nyföretagandet ökar mest. Det borde väl även glädja Lars Lindén,
            eller?
          </note>
          <note type="speaker">
            Anf. 147 LARS LINDÉN (kd) replik:
          </note>
          <note>
            Herr talman! Det var en dum fråga. Det är självklart att det
            gör det.
          </note>
          <note>
            Det är utifrån ett väldigt lågt läge som det ökar. Jag har levt
            bland företagare i 30 år. Det hörs ju inte precis några hurrarop
            för regeringen ute bland företagare. Det är tungt.
          </note>
          <note>
            Det är 20 000 företag färre i Sverige i dag än vad det var för
            tio år sedan, och det är dystert. Nu när det börjar bli högkonjunktur
            vänder det, och det vore väl konstigt annars. Men det förs ju
            ingen bra generell politik.
          </note>
          <note>
            Sedan är du kritisk till vår regionalpolitik därför att vi drar
            in 100 miljoner. Men det handlar inte om att dra in dem, utan
            vi flyttar över dem till turism. Det är en betydligt effektivare
            regionalpolitik än detta pytsande med små belopp. Skulle vi marknadsföra
            Sverige som ett turistland skulle det ge tiotusentals nya jobb.
            Det är regionalpolitik som fungerar.
          </note>
          <note>
            Du gillar inte vårt sätt att se på näringslivspolitik över huvud
            taget. 99 % av alla företagare tycker att förslaget om att övervältra
            kostnaderna för sjukskrivningar på företagen är ganska kontraproduktivt.
            Det är väl bara regeringen som inte inser det.
          </note>
          <note>
            När det gäller energipolitiken stod jag en gång för linje 3.
            Jag tyckte att kärnkraften skulle bort. Men vi kan ju inte ta
            bort den förrän vi har någonting att ersätta den med. Det är därför
            som man får det resultat som man nu har fått vid Kubal. Det går
            inte ens att få en offert, det hörde vi ju själva när vi var där.
            Man hade två års offert på energi. Det är väl ingen som vill satsa
            miljontals kronor i en sådan verksamhet.
          </note>
          <note>
            Er politik är ju inte öppen för att näringslivet ska ha vettiga
            villkor. Det är det som är det stora problemet.
          </note>
          <note type="speaker">
            Anf. 148 SYLVIA LINDGREN (s) replik:
          </note>
          <note>
            Herr talman! Lars Lindén vet ju mycket väl att energi är en avreglerad
            marknad. Det finns inte någon anledning för oss att gå in och
            tycka till om hur avtalen mellan Kubal och Vattenfall ska se ut.
            Det vore lite väl magstarkt.
          </note>
          <note>
            När det gäller dumma frågor eller inte tycker jag att det var
            bra att Lars Lindén svarade att han tyckte att det var bra att
            företagandet hade ökat i glesbygd.
          </note>
          <note>
            Vi har haft en strategi för att komma till rätta med särskilda
            riskkapitalinsatser. Jag kan inte säga att allting nu är bra.
            Men man ökar flexibiliteten och möjligheten att få riskkapital
            i dessa områden. Det har varit någonting som näringslivet och
            företagarna har fajtats för att få. Ge oss en eloge för att vi
            inför detta och ger denna möjlighet till ett högre riskkapital!
          </note>
          <note>
            När det gäller att stärka företagsamhet och utveckla entreprenörskap
            lär vi väl säkert komma in på det under utgiftsområde 24. Men
            låt mig bara nämna några saker.
          </note>
          <note>
            Den generella nedsättningen av sociala avgifter utvidgas för
            företag inom stödområden.
          </note>
          <note>
            Statens insatser för information och rådgivning till företagare
            ska förstärkas.
          </note>
          <note>
            Utveckling av innovationssystem och kluster ska främjas, bland
            annat genom nationella program och även när det gäller utbyggnad
            av bil- och komponentskluster i övre Norrland, mineralutvinning
            och så vidare.
          </note>
          <note>
            Det fanns massor med olika delar i det här som är nödvändiga
            för att öka företagandet. Det vore bra om man någon gång också
            kunde sätta sig in i saken och se vad som görs och inte bara hissa
            svart flagg, Lars Lindén.
          </note>
          <note type="speaker">
            Anf. 149 HÅKAN LARSSON (c) replik:
          </note>
          <note>
            Herr talman! Jo, det händer väldigt mycket positivt också i glesbygden
            och i norra Sverige, som jag känner väl till. Men det skulle kunna
            vara mycket bättre med en mer genomtänkt politik.
          </note>
          <note>
            Det är jättebra att Sylvia tycker att vi ska ha en omfattande
            omlokalisering av statlig verksamhet över hela landet. Men nu
            krävs det en reservation eftersom det händer så otroligt lite
            på det här området. Det går inte att bara vänta på ansvarsutredningar.
            Jan Bergqvist har en jätteutmaning nu om han ska fullfölja försvarsbeslutet.
          </note>
          <note>
            Vad regeringen står i begrepp att göra är att dra tillbaka den
            mest omfattande statliga verksamheten från norra Sveriges inland,
            från den region där det här betyder allra mest. Då kan man inte
            vänta på utredningar, utan man måste agera nu.
          </note>
          <note>
            Sedan har jag en fundering om EU:s sammanhållningspolitik. Inför
            2007 håller man på att se över regelverket. Att i det läget försämra
            och centralisera de regionala företagsstöden är oklokt. Vi måste
            veta vilka regler som gäller framöver. I Finland, till exempel,
            har man inte en tanke på att försämra sina stöd innan man vet
            hur fortsättningen blir.
          </note>
          <note>
            Jag hänvisade tidigare till Europaforum Norra Sverige där Sylvias
            partikamrat Jens Nilsson är ordförande. I ett uttalande säger
            man: En centralisering av besluten strider enligt vår uppfattning
            mot näringspolitiken. Vad säger du om detta?
          </note>
          <note>
            Till sist: Nu är det läge att diskutera en generell differentiering
            av socialavgifterna eftersom EU-kommissionen öppnar för en arktisk
            zon, som man kallar det. Där väntar man på inspel från medlemsländerna.
            Ska vi inte satsa på en generell differentiering innan man börjar
            att försämra de företagsstöd som finns nu?
          </note>
          <note type="speaker">
            Anf. 150 SYLVIA LINDGREN (s) replik:
          </note>
          <note>
            Herr talman! Det är viktigt som skrivs i betänkandet att de aviserade
            ändringarna i fråga om företagsstödet inte ska ses isolerade.
            I en samlad bild ingår bland annat att Almi AB kommer att erbjuda
            lån med större risktagande i stödområde B, enligt förslaget i
            budgetpropositionen, under utgiftsområde 24.
          </note>
          <note>
            Självklart måste det, som också utskottets majoritet betonar,
            även i fortsättningen vara möjligt att bevilja sysselsättningsstöd
            och regionalt utvecklingsbidrag i såväl stödområde A som B i nära
            samråd med berörd region. Det är inte fråga om att man ska centralisera
            eller ta bort verksamheter. Fokus ska ligga på tillväxtarbete
            på regional nivå, helt i linje med de beslut vi tidigare fattat
            här i riksdagen. Projektstöden utvidgar möjligheten att använda
            pengarna mer flexibelt. Regionala utvecklingsbidrag betalas väl
            ut av Nutek redan i dag.
          </note>
          <note type="speaker">
            Anf. 151 HÅKAN LARSSON (c) replik:
          </note>
          <note>
            Herr talman! Visst är det en centralisering om man till exempel
            plockar bort sysselsättningsbidragen från länsstyrelserna och
            flyttar upp dem till nationell nivå. Det kan ingen förneka, men
            det är ju det som regeringen föreslår i sin budget.
          </note>
          <note>
            Det här ska självfallet inte ses isolerat, men man måste ju sätta
            in det i sitt sammanhang. Eftersom vi nu är medlemmar i Europeiska
            unionen, vad vi än tycker om det, måste vi ju spela enligt EU:s
            spelregler. Där diskuteras nu hur stöden ska vara utformade för
            kommande programperiod. Att i det läget försämra och centralisera
            stöden, som Europaforum Norra Sverige säger, är ju väldigt oklokt.
            Det är mycket bättre att ha kvar dem och att sedan göra en förändring
            inför den kommande programperioden.
          </note>
          <note>
            Jag tog upp Ragunda förut. Det är en kommun med mer än en tiondel
            av Sveriges vattenkraft, som jag har sagt ett antal gånger i den
            här kammaren, som har en oerhört kärv ekonomisk situation. Där
            är det för övrigt Centerpartiet och Socialdemokraterna som gemensamt
            styr. Man upplever att man inte får möjlighet att utveckla sin
            kommun på ett bra sätt. Hur ska en sådan kommun få en framtidstro
            och en bättre utveckling enligt Sylvia Lindgren?
          </note>
          <note type="speaker">
            Anf. 152 SYLVIA LINDGREN (s) replik:
          </note>
          <note>
            Herr talman! Jag kanske har svårt att göra mig förstådd, och
            det felet må väl läggas på mig.
          </note>
          <note>
            Självklart är det så att utvecklingsbidragen och sysselsättningsstöden
            ska användas i regionen, men man ska kunna använda dem i ett mer
            flexibelt system så att man också ska kunna ta större risk i de
            berörda regionerna. Den regionalpolitiska utredningen och riksdagen
            har ju slagits för att kunna gå in och göra förändringar när det
            gäller riskkapitalet.
          </note>
          <note>
            Den generella nedsättningen av sociala utgifter utvidgas till
            att gälla för företag inom stödområden redan budgetåret 2005.
          </note>
          <note>
            När det gäller utlokaliseringen inser vi självklart att man måste
            kunna utlokalisera, hjälpa varandra, se helheter och att verksamheter
            ska bedrivas där verksamheter bäst kan bedrivas. Men det är också
            viktigt att man utlokaliserar och omlokaliserar verksamheter dit
            de kan fortsätta att leva. Det är tyvärr ofta dragkamper inom
            regioner om olika myndigheter. Är det då inte bättre att man klart
            ser över så att man inte direkt utlokaliserar någon ny myndighet
            som man sedan snabbt lägger ned?
          </note>
          <note>
            När det gäller Ragunda och vattenkraften har vi haft åtskilliga
            debatter och diskussioner om vattenkraften, och där känner vi
            till varandras inställning. Jag tycker att det är bra med åtgärder
            som är av karaktären sociala avgifter och skatteutjämningskaraktär
            i olika delar för bil- och komponentskluster i Norrland med speciella
            mikrolån, företagsstöd och dylikt. Det är sådana delar som är
            viktiga. Om man petar in ytterligare i det här är jag övertygad
            om att det skapar motsättningar i landet i dess helhet. Låt oss
            utveckla regionerna i landet i stället för att skapa motsättningar.
          </note>
          <note type="speaker">
            Anf. 153 YVONNE ÅNGSTRÖM (fp) replik:
          </note>
          <note>
            Herr talman! Ja, Sylvia Lindgren, Folkpartiet vill göra en minskning
            i budgeten av stöd, eftersom och det har jag redan tidigare talat
            om vi tycker att de selektiva stöden inte ger tillräcklig effekt.
          </note>
          <note>
            Sylvia nämnde själv den regionalpolitiska utredningen. Den håller
            på att bli några år gammal vid det här laget. Jag tror att den
            hade 18 eller 19 bilagor, och i åtminstone ett par av dem fanns
            utredningar just om sysselsättningsstödets effekter. Företagen
            som fick sysselsättningsstöd gick bra så länge stöden betalades
            ut. Sedan planade kurvan nedåt väldigt snabbt. Alltså tycker vi
            inte att det är bra att satsa på sysselsättningsstöd. Vi satsar
            i stället mer än regeringspartiet och stödpartierna på en del
            andra områden, vilket nämnts i tidigare debatter i dag. Vi vill
            till exempel satsa 450 miljoner på kommunikationer. Vi vill ha
            mer pengar till forskning och utveckling vid universiteten, skattesänkningar
            för företag, lägre arbetsgivaravgifter och en del annat.
          </note>
          <note>
            När det gäller de här stöden är vi liksom andra partier, förmodar
            jag, mycket nyfikna på den redovisning som Riksrevisionen kommer
            att göra någon gång i början på nästa år om vilken effekt stöden
            har, vilken information man ger till riksdagen om stödens effekter,
            och så vidare. Jag tror att vi kan vara överens om att det är
            något att vänta på, för då kanske vi får veta lite mer.
          </note>
          <note type="speaker">
            Anf. 154 SYLVIA LINDGREN (s) replik:
          </note>
          <note>
            Herr talman! Ja, självklart finns det väl all anledning att göra
            det. Men som Yvonne Ångström säger har nog den regionalpolitiska
            utredningen några år på nacken. Därefter har beslut fattats i
            den riktningen här i riksdagen, och 2002 fick vi den nya regionalpolitiken.
          </note>
          <note>
            Nu går man in och gör förändringar för att gå ifrån bidrag till
            lån. Då blir det ett ramaskri från några regioner som tror att
            man kommer att ta pengar från den regionala verksamheten. Men
            det handlar ju om att öka flexibiliteten för att kunna öka riskkapitalsatsningarna.
          </note>
          <note>
            Yvonne Ångström, visst sjutton skiljer ni er mycket åt i alliansen
            när det gäller regionalpolitiken. De 1,4 miljarderna av en budget
            på 3,5 miljarder visar ju att ni inte är sams i alliansen för
            Sverige.
          </note>
          <note>
            Sedan vill jag ta upp en sak som Yvonne tog upp i sitt inledningsanförande
            och yrkade bifall till men som jag inte kommenterat tidigare,
            nämligen det transportpolitiska stödet. I utskottstexten har vi
            skrivit att Näringsdepartementet ska göra en översyn av transportbidraget.
            Det tycker vi är en viktig del i sammanhanget. Det är alltså inte
            så att den delen är bortglömd.
          </note>
          <note type="speaker">
            Anf. 155 YVONNE ÅNGSTRÖM (fp) replik:
          </note>
          <note>
            Herr talman! Det är alldeles utmärkt. Det som jag avsåg speciellt
            var persontransportstödet. Jag hoppas att översynen ska leda till
            att man kan införa det.
          </note>
          <note type="speaker">
            Anf. 156 SYLVIA LINDGREN (s) replik:
          </note>
          <note>
            Herr talman! En viktig uppgift för den nya regionala utvecklingspolitiken
            är att stimulera till ökat nyföretagande och att stärka utvecklingen
            i befintliga företag. Därför föreslås åtgärder med syfte att bidra
            till att stärka entreprenörskapet och gynna utvecklingen i livskraftiga
            företag. Det är sådana exempel som vi gemensamt borde kunna enas
            om för att åstadkomma en regionalpolitik som ger tillväxt i hela
            landet.
          </note>
          <note type="speaker">
            Anf. 157 GUNILLA WAHLÉN (v):
          </note>
          <note>
            Herr talman! Det här är en mycket intressant debatt, och mycket
            har klargjorts när det gäller betänkandet. Men jag ska i alla
            fall tala om Vänsterpartiets ståndpunkt i den här frågan.
          </note>
          <note>
            Vänsterpartiet ser det som en självklarhet att alla människor
            ska kunna välja var de vill bo. Sveriges befolkning ska kunna
            bo, leva och jobba i hela Sverige. Hela landet ska vara tillgängligt
            för alla.
          </note>
          <note>
            Men precis som det slogs fast i den regionalpolitiska propositionen
            behöver vi fungerande arbetsmarknadsregioner med god kommersiell
            och offentlig service, vård, kommunikationer, arbete och näringsliv.
          </note>
          <note>
            Kvinnor och män måste ges samma förutsättningar att delta i det
            lokala och det regionala utvecklingsarbetet, annars får vi ett
            demokratiproblem. Tillväxtprogrammen kan vara den arbetsmetod
            som garanterar mångfald och uthållig tillväxt.
          </note>
          <note>
            Den yttersta förutsättningen för att människor ska kunna leva
            och bo på landsbygden är att det finns arbete åt alla. Vänsterpartiet
            vill skapa jobb både inom den offentliga sektorn och inom näringslivet
            genom olika stimulanser. Målet för Vänsterpartiet är att det ska
            finnas arbete där människor bor.
          </note>
          <note>
            Svensk basindustri kommer till stor del från våra naturtillgångar,
            från skogen, gruvorna och vattnet. Men de mest snabbväxande näringarna
            finns bland företag inom turism, service och så kallade kunskapsföretag,
            där få medarbetare besitter specialistkompetens inom ett väl avgränsat
            område.
          </note>
          <note>
            De regionala arbetsmarknaderna i Sverige ser mycket olika ut
            både vad gäller antal arbeten och i vilka sektorer dessa arbeten
            finns. Omstruktureringen av arbetsmarknaden tenderar att koncentreras
            till vissa starka tillväxtregioner. Utvecklingen är mycket svår
            att styra, och det finns ingen patentlösning på problemen. Ska
            hela Sverige leva, och framför allt Norrland, måste det ske förändringar.
            Såväl nya som gamla verksamheter kan med fördel bedrivas även
            utanför storstadsregionerna. Precis som beslutats tidigare här
            i riksdagen bör nya myndigheter och verk placeras i andra delar
            av landet, gärna i Norrland och i skogslänen.
          </note>
          <note>
            En utvärdering av omlokaliseringar som gjordes av Statskontoret
            för så länge sedan som 1989 visade att omlokaliseringar påverkade
            mottagningsortens befolkningsunderlag och skatteunderlag positivt.
            Den nya personalen har medverkat till en vitalisering av de flesta
            myndigheter, och personalens arbetsmiljö har förbättrats avsevärt.
            Myndigheterna har också fått lägre lokalhyror.
          </note>
          <note>
            En omlokalisering måste dock vara väl genomtänkt och belysa sociala
            konsekvenser, mångfald och regionala konsekvenser. Den bör också
            ta hänsyn till konsekvenserna för en jämställd och uthållig utveckling
            på den lokala arbetsmarknaden. Ansvarskommittén arbetar ju, precis
            som Sylvia Lindgren förut sade, med den här delen.
          </note>
          <note>
            Eftersom det nu pågår ett omfattande arbete med att kartlägga
            och föreslå flytt av statliga myndigheter och verk med anledning
            av nedläggningar och omstruktureringar av försvaret, ett arbete
            som ska redovisas den 15 januari 2005, lyfter inte Vänsterpartiet
            fram sin motion om en plan för omlokalisering av statliga verk
            och myndigheter. Vi anser att det här arbetet är så viktigt att
            det måste slutföras först.
          </note>
          <note>
            Herr talman! Detta betänkande föreslår förändringar av olika
            stöd, och det sker helt i linje med den regionalpolitiska propositionen,
            där olika stöd och bidrag direkt till företag ska minska till
            förmån för olika former av stimulanser. De selektiva regionala
            företagsstöden är regionala utvecklingsbidrag, sysselsättningsbidrag
            och landsbygdsstöd. De regionala utvecklingsbidragen lämnas till
            investeringar i maskiner och byggnader hos företag som planerar
            en expansion men kan också ges till utbildning av personal och
            forskning. Landsbygdsstödet riktar sig till små och medelstora
            företag i glesbygds- och landsbygdsområden. Sysselsättningsbidraget
            ska bidra till nya och varaktiga arbetstillfällen i regionala
            stödområden.
          </note>
          <note>
            Regionalt beslutade utvecklingsbidrag föreslås avvecklas inom
            stödområde B från juli 2005. Men precis som påpekats tidigare
            kommer Almi Företagspartner samtidigt att erbjuda lån med större
            risktagande i stödområde B från juli 2005. Också Nutek kommer
            även fortsättningsvis att kunna fatta beslut om regionalt utvecklingsbidrag
            i stödområde B. Regionalt utvecklingsbidrag i stödområde A kommer
            att vara kvar.
          </note>
          <note>
            Landsbygdsstödet ska ligga kvar på regional nivå, och en förenkling
            av stödet kommer att ske. Det kommer också att ske inom ramen
            för det regelförenklingsförslag som kommer med de 300 reglerna
            som ska försvinna.
          </note>
          <note>
            Regionalt beslutade sysselsättningsbidrag föreslås avvecklas.
            Pengarna kommer att finnas kvar på central nivå, och Nutek kommer
            att besluta om dem. Vänsterpartiet förutsätter, precis som Socialdemokraterna
            och den övriga majoriteten i utskottet, att det sker på förslag
            från och i nära samarbete med regionerna. Det är ju ute i regionerna
            som det här ska bli en praktisk verksamhet.
          </note>
          <note>
            I stödområde A ska det kunna gå att ge stöd både till nyetableringar
            och, när det finns särskilda skäl, andra typer av sysselsättningssökande
            åtgärder. I stödområde B ska det gå att ge stöd till nyetableringar.
            Länsstyrelsens uppdrag inriktas mer på att förstärka insatser
            för entreprenörskap och nätverksbyggande mellan företag och mellan
            myndigheter och företag.
          </note>
          <note>
            Målsättningen är att de medel som tidigare använts till regionalt
            utvecklingsbidrag och sysselsättningsbidrag ska användas för att
            stimulera insatser för utveckling och ge kunskap till befintliga
            och nya små företag, och även delfinansiera de regionala tillväxtprogrammen,
            samt för landsbygdsstöd.
          </note>
          <note>
            En utgångspunkt är att förslagen så långt som möjligt inte ska
            medföra minskad tillgång till regionalt utvecklingskapital. Det
            finns också medel för att stimulera utvecklingen av fler kreditgarantiföreningar
            i Sverige. Det är ett arbete som har pågått i flera år, och det
            kommer nya pengar för att arbetet ska fortsätta.
          </note>
          <note>
            En effektiv och väl fungerande kapitalmarknad är en av flera
            grundförutsättningar för företag och deras utveckling. Det är
            inte minst sant för de riktigt små företagen på små orter. Det
            finns också en brist på kapital. För att motverka dessa brister,
            och för att i vissa skeden bidra till att komplettera marknaden,
            har staten ett ansvar. Det ansvaret tar man genom de här förslagen.
          </note>
          <note>
            Herr talman! Avslutningsvis kan jag inte låta bli att redogöra
            för en del av ett möte som jag var på i går kväll som handlade
            om IT och små företag. Det är flera stycken här i kammaren som
            var på samma möte. Där fick vi redovisat för oss forskning om
            i vilken utsträckning svenska företagare, små som stora, har egen
            e-postadress. Forskningen visar att 3045 % av svenska företagare
            har egen e-postadress. I riktigt små företag i Sverige i dag har
            6070 % inte tillgång till de fördelar som bredband och datorer
            ger för att underlätta för administrationen och för att marknadsföra
            sig.
          </note>
          <note>
            I Hede, på Gotland och i många andra orter i Sverige har man
            tagit detta på allvar. Där utbildar man företagare i alla branscher
            om hur man kan övergå från att använda telefon och fax till att
            använda dator, bokföringsprogram och Internet för att utveckla
            sitt företag, göra rationella inköp och marknadsföra sig och nå
            sina kunder. Det sker med hjälp av bland annat medel från Nutek.
            Detta är ett sätt att via projekt och stimulans i stället för
            via investeringsstöd till företag ge fortbildning. Därmed ökar
            man möjligheten för det lilla företaget att utvecklas och få högre
            omsättning och därmed också för att det ska gå att behålla och
            skapa arbeten även på en liten ort i Sverige.
          </note>
          <note>
            Det är ett exempel på hur man med stimulans kan öka utbildningen,
            kunskapen och skapa kluster och nätverk genom att det lilla företaget
            kan använda generella åtgärder, i det här fallet utbildning och
            stimulansåtgärder.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 158 HÅKAN LARSSON (c) replik:
          </note>
          <note>
            Herr talman! Det här med IT-utbildning och en verklig digital
            allemansrätt är något som verkligen kan hjälpa till att utveckla
            den svenska landsbygden och glesbygden likaväl som de tätbebyggda
            områden av Sverige. Så där vill jag hålla med Gunilla Wahlén.
          </note>
          <note>
            Vad jag begärde ordet för är att jag inte förstår varför du tycker
            att det är bra att centralisera de regionalt beslutade företagsstöden
            i det här läget. Det här innebär ju en centralisering av makten,
            att man flyttar besluten från länsstyrelser ute i regionerna upp
            till Nutek, Almi och andra centrala organ. Sedan kan man ju säga
            att det ska ske i samförstånd med den lokala och regionala nivån.
            Men besluten flyttas. Det är en centralisering.
          </note>
          <note>
            Jag vill än en gång hänvisa till Europaforum Norra Sverige, där
            det sitter företrädare för alla partier och där man är väldigt
            oroad över detta förslag. Man understryker att det regionala och
            lokala inflytandet måste ges utrymme i den här beslutsprocessen
            och att förslaget i budgetpropositionen om att fasa ut stöden
            till förmån för lån i det här läget är orealistiskt.
          </note>
          <note>
            Man pekar på att vi måste avvakta och påverka det kommande systemet
            under nästa programperiod och att en centralisering av besluten
            dessutom strider mot närhetsprincipen. Varför ska man i detta
            läge centralisera dessa beslut, Gunilla?
          </note>
          <note type="speaker">
            Anf. 159 GUNILLA WAHLÉN (v) replik:
          </note>
          <note>
            Herr talman! Jag kan kortfattat nämna två skäl till att man ska
            göra det nu. Mitt exempel gäller utbildning av småföretagare,
            riktigt små företag, till exempel i Hede och på Gotland. Vi fick
            i går höra hur man har identifierat ett problem för små företag
            att utvecklas. Det är att de inte kan använda datorn. Det finns
            bredband, de har dator, men de kan inte använda den därför att
            de inte vet hur man gör. Och det stödet, den stimulans som man
            ger, är inte någon investering i en fastighet och inte någon investering
            i ett helt företag, utan det är en generell åtgärd. Och den generella
            åtgärden kan man vidta på olika platser där det finns behov. Och
            Nutek kan se var någonstans i landet dessa behov finns. Behovet
            är lika stort i Småland som i Jämtland och i Västernorrland av
            denna utbildning.
          </note>
          <note>
            Ett annat skäl är att vi tyvärr är medlemmar i EU, och EU kommer
            att se till att alla stöd på ett eller annat sätt kommer att försvinna.
            Det är konkurrenshämmande. Vi får därför inte själva i landet
            bestämma om stöd eftersom det hindrar konkurrensen. Om vi ska
            vänta till 2007 med att ta bort stöd, ändra regler och minska
            pengarna i dessa områden kommer det att bli en otroligt stor omställning
            efter 2007. Vi vet ännu inte utfallet av dessa förhandlingar,
            men jag är ganska övertygad om att stöd kommer att få tas bort.
            Vi får vara glada om vi kan få behålla en nedsättning av sociala
            avgifter i stödområde A.
          </note>
          <note type="speaker">
            Anf. 160 HÅKAN LARSSON (c) replik:
          </note>
          <note>
            Herr talman! Jag kan bara konstatera att Europaforum Norra Sverige
            som jobbar just direkt gentemot EU-kommissionen och som är oerhört
            kunnigt på det här området anser att det är ett väldigt negativt
            beslut från svensk sida att i det här läget centralisera dessa
            stöd. Och jag tror att man vet vad man talar om. Dessutom har
            inte minst ITPS i en utredning visat att dessa sysselsättningsbidrag
            faktiskt har en mer positiv verkan än man tidigare har bedömt.
          </note>
          <note>
            Jag anser att man inte ska försämra dessa stöd innan man vet
            hur det blir i framtiden. I stället finns det all anledning för
            Sverige att försöka påverka den kommande politiken. Och där behövs
            säkert mer ansträngningar. Och det finns faktiskt öppningar från
            EU-kommissionen som Sverige måste ta till vara. Man har öppnat
            för en arktisk zon där det finns möjlighet att påverka vilket
            område som detta ska gälla. Då handlar det om långa avstånd, kärvt
            klimat och så vidare. Och man har till och med pekat på de väldigt
            goda erfarenheterna av den generella nedsättningen, alltså inte
            bara upp till en viss summa som det är i Sverige, av socialavgifterna
            som man tidigare har haft i Norge. Jag tycker att det vore väldigt
            positivt om man från Sverige, Finland och även Norge, eftersom
            man ingår i samma EES-system, skulle försöka påverka det här för
            att få en verklig förändring. Jag tror nämligen inte alls att
            det är kört. Det är det om vi inte försöker påverka. Det är dags
            att agera.
          </note>
          <note type="speaker">
            Anf. 161 GUNILLA WAHLÉN (v) replik:
          </note>
          <note>
            Herr talman! Europaforum är ett mycket bra organ. Och det är
            Europaforum som har tillfört det här landet mycket kunskap om
            strukturfonderna, om mål 1-områden och alla EU-fonder som finns.
            Man har bidragit mycket till den kompetens som vi har inom riksdagen
            om strukturfonder. Europaforum har en mycket hög trovärdighet
            enligt mitt sätt att se.
          </note>
          <note>
            Den diskussion som förs om att stöden avvecklas tror jag beror
            på den information som kom ut på en gång om att stöden nu ska
            bort, att de stöd som finns kvar ska ligga centralt och att ingen
            annan får vara med och lägga sig i.
          </note>
          <note>
            Men när jag har gått igenom detta, diskuterat det och sett hur
            det är utformat stämmer det inte. Dessa pengar finns. Det är inte
            mindre pengar. Det kommer att finnas mer pengar till stödområde
            B från Almi, riskkapital som kan lånas ut till små företag. Det
            har blivit en förändring, men jag tror inte att förändringen har
            blivit till det sämre.
          </note>
          <note>
            När det gäller EU-förhandlingarna är jag precis lika glad som
            Håkan Larsson om vi själva får bestämma vilka stimulanser som
            vi ska ha i det här landet. Men jag vet hur det är. Det är prövat.
            Vi får inte själva bestämma att ha vissa stöd i vissa regioner
            transportstöd eller persontransportstöd utan det ska vara generella
            stöd över hela landet. Vi har försökt få stöd till vissa branscher,
            men det går inte. Vi har prövat, och vi fick igenom en del i fråga
            om nedsättning av sociala avgifter i mål 1-området. Och vi får
            vara väldigt glada om det får vara kvar.
          </note>
          <note type="speaker">
            Anf. 162 INGEGERD SAARINEN (mp):
          </note>
          <note>
            Herr talman! Befolkningen i glesbygden har fortsatt att minska
            sedan mitten av 1990-talet samtidigt som befolkningen i tätortsområdena
            och i storstadsregionerna har fortsatt att öka. Framför allt glesbygderna
            i skogslänens inland har en snabb befolkningsminskning. Orsakerna
            till den snabba minskningen är främst de låga födelsetalen. Men
            under senare tid har minskningstakten för glesbygden dämpats något.
            Ett annat förhoppningsvis positivt trendbrott är att befolkningen
            i de tätortsnära landsbygderna som minskade under slutet av 1990-talet
            faktiskt har börjat öka sedan 2002.
          </note>
          <note>
            Men en av de viktigare frågorna är att servicen på landsbygden
            är på en rimlig nivå. Miljöpartiet vill att det ska finnas en
            grundnivå på service för alla och att olika regioner och lokala
            krafter utifrån detta ska kunna driva på för en bättre service
            med lokala och regionala lösningar. Lokalt engagemang ska vara
            viktigt och få betydelse för bygdens utveckling.
          </note>
          <note>
            I detta sammanhang finns det skäl att trycka på den sociala ekonomin
            som en stark förändrings- och utvecklingskraft.
          </note>
          <note>
            Det är viktigt att samhällets regelverk stöder utvecklingen av
            sociala och kooperativa lösningar eftersom sådana kan lyfta en
            bygd och ge den kraft och framtidstro.
          </note>
          <note>
            En intressant ny utveckling av kooperativ verksamhet är faktiskt
            kreditgarantiföreningarna, en intressant form av kooperation bland
            aktiva företag. Det är ett mycket bra initiativ som är lovande
            för framtiden.
          </note>
          <note>
            Men det är viktigt att den offentliga servicen inte försvinner
            i kommuner och län med vikande befolkningstal. Glesbygdsverket
            ska utreda vad som kan betecknas som god servicenivå och hur detta
            mål ska följas upp och utvärderas.
          </note>
          <note>
            Ett hjälpmedel i detta arbete är servicedatabasen. Där har man
            kartlagt tillgängligheten till apoteksvaror, banktjänster, dagligvaror,
            posttjänster och systembolagsvaror. Och man kommer att fortsätta
            att se över tillgängligheten till drivmedel och dagligvaror. Dessutom
            ska Konsumentverket 2005 rapportera hur man har använt dessa 20
            miljoner kronor som avsattes för att motverka ytterligare försämringar
            av tillgången till kommersiell service i särskilt utsatta områden.
            Apoteket, Systembolaget, Svenska Spel, Glesbygdsverket, länsstyrelser
            och andra ska samverka när det gäller arbetet med lokala utvecklingsprogram
            för kommersiell service. Men för närvarande är det i många bygder
            långt till service och dåligt med allmänna kommunikationer.
          </note>
          <note>
            Frågan om ett glesbygdsavdrag har tagits upp av Miljöpartiet
            ett antal gånger under den senaste tioårsperioden. Jag tycker
            att det är glädjande att frågan nu ska utredas som ett resultat
            av vårt budgetsamarbete med Socialdemokraterna och Vänstern.
          </note>
          <note>
            Utlokaliseringsfrågan är naturligtvis viktig, och givetvis ska
            vi fortsätta att driva på för utlokaliseringar. Ett intressant
            exempel på någonting som jag skulle kunna tänka mig att utlokalisera
            är Vattenfall. Vi får väl se om vi kan lyckas med den saken.
          </note>
          <note>
            Frågan om lättnader i fråga om strandskyddet med hänsyn till
            regional utveckling har varit aktuell under en lång tid. Syftet
            med strandskyddet är ju att trygga förutsättningarna för allmänhetens
            friluftsliv och bevara goda livsvillkor för växt- och djurliv.
          </note>
          <note>
            Kommunernas roll och ansvar när det gäller strandskyddet är av
            central betydelse. Redan i dag har de flesta kommunerna ett ansvar
            för hanteringen av dispenser från strandskyddet. Tyvärr har det
            visat sig det framgår bland annat av Naturvårdsverkets analys
            att det när det gäller de beslut om undantag från strandskyddet
            som sker finns stora brister i tillämpningen. Det finns alltså
            snarast ett behov av att skärpa tillämpningen av strandskyddsreglerna,
            inte av att ytterligare lätta på de reglerna.
          </note>
          <note>
            Det är också viktigt att jämställdhetsaspekterna beaktas inom
            ramen för den regionala utvecklingspolitiken, bland annat genom
            könsuppdelad statistik. Uppföljningen av de nationella jämställdhetsmålen
            inom den regionala utvecklingspolitiken underlättas genom en sådan
            statistik.
          </note>
          <note>
            För utvecklingen i glesbygden och på andra håll är det viktigt
            att det skapas jobb för befolkningen och att befolkningen själv
            skapar jobb. Två av de viktigare aspekterna för att skapa bra
            jobb är att det finns personal med rätt kompetens och att det
            finns pengar för att komma i gång och för att driva företagen
            samt för investeringar. Staten intresserar sig för dessa frågor
            och gör olika försök att öka tillgången till riskvilligt kapital.
            Det är då häpnadsväckande att regeringen mot en riksdagsmajoritets
            vilja driver igenom den mycket diskuterade förändringen av förmånsrättsreglerna.
          </note>
          <note>
            Det är uppenbart att regeringen inte tog hänsyn till vad som
            händer med kreditgivningen till småföretagen när den lagen utarbetades.
            Den småföretagare som i dag med goda säkerheter har ett lån på
            till exempel en och en halv miljon måste efter årsskiftet prestera
            det dubbla genom företaget eller i kombination med ytterligare
            någon personlig insats. Alternativet är att köpa dyra bankprodukter
            såsom factoring och leasing. Många företag kommer att bli hårt
            ansatta av den här lagen. Den skapar redan problem, vilket framgår
            av en undersökning som Västerbottens Handelskammare genomfört
            i Västerbotten.
          </note>
          <note>
            Industri 45 är ett nätverk i Norrlands inland som består av 60
            industriföretag och som sysselsätter 729 anställda. Tillväxten
            och lönsamheten ligger i dag betydligt över genomsnittet för industriföretag
            i riket.
          </note>
          <note>
            Industri 45 genomförde alldeles nyligen ett seminarium i Vilhelmina.
            På seminariet avhandlades också frågan om riskkapital. Olika kreditgivare
            medverkade. Det fanns en total enighet om att förmånsrättslagen
            är mycket illavarslande. Flera företag är hårt ansatta vad gäller
            finansieringen. Vissa har även fått rådet av banken att gå i konkurs
            innan den nya lagen träder i kraft.
          </note>
          <note>
            Småföretagen i de fyra nordligaste länen kan på goda grunder
            beräknas ha lån mot en företagsinteckning om ca 11 miljarder.
            Om den nya nivån på 55 % börjar gälla försvinner säkerheter om
            ca 5 miljarder som de ytterligare måste prestera för sina befintliga
            krediter.
          </note>
          <note>
            Statens nettointäkt från regionen som en följd av förändringen
            kan beräknas till 15 miljoner. För en krona till staten ska småföretagen
            prestera 300 kr i säkerhet eller köpa dyra bankprodukter och äventyra
            företagets resultat.
          </note>
          <note>
            I Finland, som delvis har stått som modell för lagen, finns det
            ett stort statligt riskkapitalbolag, Finnvera Oy, som till stor
            del kompenserar bortfallet mellan 50 % och 100 %. Något motsvarande
            statligt riskkapitalbolag finns inte i Sverige. I riksdagen fanns
            det en majoritet för att stoppa steg två i den här lagstiftningen.
            Men genom att göra frågan till en budgetfråga tänker regeringen
            tvinga igenom den här riskfyllda nya lagen.
          </note>
          <note>
            Det borde ske en konsekvensutredning innan nya regler kan börja
            gälla med retroaktiv verkan. Visserligen tänker regeringen utvärdera
            lagen före sommaren, men det är i fel ordning. Kreditgivarna agerar
            snabbt och har redan påbörjat anpassningen till 55 %.
          </note>
          <note type="speaker">
            Anf. 163 HÅKAN LARSSON (c) replik:
          </note>
          <note>
            Herr talman! Jag håller med Ingegerd Saarinen om de konsekvenser
            som det nya förmånsrättsregelverket kommer att innebära, så det
            är verkligen akut att göra något åt detta. Det är bra att vi alla
            försöker göra det.
          </note>
          <note>
            Jag hoppas att Ingegerd Saarinen använder det samarbete med Socialdemokraterna
            som pågår till att få något att hända på det här området. I och
            med att detta, som du säger, har blivit en budgetfråga är ju Miljöpartiet
            mer eller mindre medskyldigt till det hela. Då måste man agera.
            Jag vet ju att ni i princip är mot det hela.
          </note>
          <note>
            Egentligen begärde jag ordet för att fråga vad du menar när du
            säger att strandskyddet behöver skärpas. Innebär det en generell
            skärpning, en skärpning i hela landet, eller finns det ett utrymme
            för flexibilitet från Miljöpartiets sida?
          </note>
          <note type="speaker">
            Anf. 164 INGEGERD SAARINEN (mp) replik:
          </note>
          <note>
            Herr talman! Först gäller det vad som sades om att vi genom budgetsamarbetet
            blir medskyldiga till den nya förmånsrättslagen. Det blir vi inte.
            Vi har mycket tydligt deklarerat att vi inte vill ha den här lagstiftningen.
            Att den går att driva igenom är resultatet av en konstig teknikalitet
            i finansutskottet som det är svårt att begripa sig på. Resultatet
            är att budgeten tydligen måste hanteras som en helhet.
          </note>
          <note>
            Om vi lägger fram en budget där vi har ett speciellt förslag
            vad gäller förmånsrättsreglerna kan de borgerliga partierna inte
            stödja det eftersom också allt det andra i den miljöpartistiska
            budgeten inbegrips. Genom denna konstiga hantering förhindras
            alltså riksdagens majoritet att få igenom sin vilja. Jag tycker
            att detta är väldigt anmärkningsvärt.
          </note>
          <note type="speaker">
            Anf. 165 HÅKAN LARSSON (c) replik:
          </note>
          <note>
            Herr talman! Ja, nog är det anmärkningsvärt det kan jag hålla
            med om. Dessutom är det demokratiskt tveksamt.
          </note>
          <note>
            När det gäller frågan om strandskyddet undrar jag om det ska
            vara lika hårda regler i en glesbygdskommun, där ett argument
            för att få människor att flytta dit kanske är att de kan få bo
            nära vatten, som i en skärgårdskommun där väldigt mycket av stränderna
            redan har exploaterats.
          </note>
          <note type="speaker">
            Anf. 166 INGEGERD SAARINEN (mp) replik:
          </note>
          <note>
            Herr talman! Det där är en svår fråga som jag inte har något
            riktigt svar på. Jag vet att vi driver att det ska vara lika tuffa
            regler över hela landet. Det är möjligt att det behövs själv skulle
            jag gärna se det möjligheter att göra vissa undantag i glesbygden.
            Men det får inte bli så att det blir alltfler undantag så att
            miljön och tillgängligheten för allmänheten försämras.
          </note>
          <note>
            Detta är alltså en svår fråga som jag inte helt har kontroll
            över. Jag vill dock inte släppa det så fritt som det är nu, för
            som det nu är syns det väldigt tydligt att det är mycket generösa
            dispensgivningar som inte är bra.
          </note>
          <note type="speaker">
            Anf. 167 KRISTINA ZAKRISSON (s):
          </note>
          <note>
            Herr talman! Jag vill börja med att tacka för att strandskyddet
            har fått så pass stort utrymme i betänkandet. Vi är många som
            menar att det har stor betydelse för utvecklingen i Norrlands
            inland, och min uppfattning är inte att det är alldeles för generöst,
            utan snarare att det borde kunna vara mycket mer flexibelt.
          </note>
          <note>
            När det gäller kapitalförsörjning i glesbygden är det viktigt
            att de förslag till åtgärder som finns, bland annat i Nuteks rapport
            Finansiering av näringsfastigheter i glesbygden , verkligen kommer
            till stånd. Det är svårt att etablera eller expandera ett företag,
            och det är nästan omöjligt att låna till att bygga. Det måste
            hända någonting på den fronten.
          </note>
          <note>
            Jag vill också betona vikten av att alla vackra ord som vi har,
            principbesluten när det gäller statliga myndigheter och verk och
            det regionalpolitiska ansvaret, också syns i praktiken. Min uppfattning
            är inte att man i dag tar sitt ansvar, och det behöver förtydligas
            på något sätt. Ett sätt skulle kunna vara det jag föreslår i min
            motion: att det skrivs in i direktiv och regleringsbrev. Jag anser
            att det finns mycket mer att göra på den fronten.
          </note>
          <note>
            Slutligen vill jag understryka hur viktigt det är att de löften
            om ersättningsjobb som finns med anledning av försvarsbeslutet
            verkligen uppfylls med råge. En liten ort som Arvidsjaur är väldigt
            beroende av Försvarsmakten som en stor aktör på en liten arbetsmarknad.
            Min mening är att det är nationens ansvar att även de små orterna
            ska kunna utvecklas och överleva.
          </note>
          <note>
            Överläggningen var härmed avslutad.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 1 december
          </note>
          <note>
            Kalle Larsson
          </note>
          <note>
            Solveig Hellquist
          </note>
          <note>
            Marietta de Pourbaix-Lundin
          </note>
          <note>
            Karin Granbom
          </note>
          <note>
            Lena Adelsohn Liljeroth
          </note>
          <note>
            Ulla Löfgren
          </note>
          <note>
            Jan Emanuel Johansson
          </note>
          <note>
            den 2 december
          </note>
          <note>
            Eva Flyborg
          </note>
          <note>
            Bertil Kjellberg
          </note>
          <note>
            Bertil Kjellberg
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Martin Andreasson
          </note>
          <note>
            Margareta Andersson
          </note>
          <note>
            Alice Åström
          </note>
          <note>
            Kenneth Johansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 7 december.
          </note>
          <note>
            13 § Kammaren åtskildes kl. 18.50.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
