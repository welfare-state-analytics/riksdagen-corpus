<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--113</head>
          <docDate when="2005-04-27 00:00:00">2005-04-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:113
          </note>
          <note>
            Onsdagen den 27 april
          </note>
          <note>
            Kl. 09:00 - 16:12
          </note>
          <note>
            1 § Justering av protokoll
          </note>
          <note>
            Justerades protokollet för den 21 april.
          </note>
          <note>
            2 § Ledighet
          </note>
          <note>
            Andre vice talmannen meddelade att Kenth Högström (s) ansökt
            om fortsatt sjukledighet under tiden den 1 maj31 augusti.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Yoomi Renström (s) skulle fortsätta
            att tjänstgöra som ersättare för statsrådet Ulrica Messing under
            Kenth Högströms sjukledighet.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2004/05:521
          </note>
          <note>
            Interpellation 2004/05:521 av Birgitta Ohlsson om användandet
            av biståndsmedel
          </note>
          <note>
            Interpellationen kommer att besvaras tisdagen den 10 maj 2005.
          </note>
          <note>
            Skälet till dröjsmålet är resa.
          </note>
          <note>
            Carin Jämtin
          </note>
          <note>
            4 § Beslut om ärenden som slutdebatterats den 21 april
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 9
          </note>
          <note>
            Punkt 30
          </note>
          <note>
            Punkt 77
          </note>
          <note>
            Punkt 104
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 7
          </note>
          <note>
            Punkt 8
          </note>
          <note>
            Övriga punkter
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Vattenfall AB
          </note>
          <note>
            Föredrogs
          </note>
          <note type="speaker">
            Anf. 1 ANNE-MARIE PÅLSSON (m):
          </note>
          <note>
            Fru talman! Dagens debatt handlar om Vattenfall, juvelen bland
            de svenska bolagen, om man nu ska tro statsrådet Östros i en utfrågning
            i konstitutionsutskottet. Det ligger ganska mycket i det om man
            ser till lönsamhet och företagsekonomisk utveckling. Bolaget har
            haft en positiv utveckling de senaste åren. För verksamhetsåret
            2004 redovisar man en vinst på 17 miljarder kronor, varav en viss
            del kommer att användas av statskassan.
          </note>
          <note>
            Den företagsekonomiska utvecklingen till trots det är inte det
            Riksrevisionens rapport och granskning handlar om utan om hur
            man från Näringsdepartementets sida och ytterst regeringen, med
            statsrådet Persson i spetsen, har styrt bolaget. På den punkten
            har Riksrevisionen mycket kritik att framföra. Man pekar på att
            styrningen av bolaget har varit formlös eller, för att citera
            riksrevisorn Kjell Larsson: Man vet inte vilka beslut som fattats
            av vem och var.
          </note>
          <note>
            Riksrevisionen pekar också på att bolaget har försatt sig i en
            situation där det svenska skattekollektivet helt saknar insyn
            i bolaget. Detta har skett genom de satsningar som gjorts i Tyskland.
            Den tyska aktiebolagsrätten medger inte att ägarna har den typ
            av insyn i bolaget som vi är vana vid. Det betyder att organ som
            Riksrevisionen och riksdagen inte kan kontrollera, inte har någon
            insyn i de bolag som Vattenfall äger i Tyskland.
          </note>
          <note>
            Riksrevisionen har också anmärkt på att stora och strategiska
            beslut har fattats av bolaget utan att riksdagen har haft möjlighet
            att göra sin röst hörd i dessa strategiändringar.
          </note>
          <note>
            Men den kanske viktigaste kritiken, åtminstone enligt mitt förmenande,
            är den omständighet att Vattenfall som bolag har kunnat agera
            helt ostört och helt oberört av de beslut som fattas i den här
            kammaren. I politiskt hänseende är detta hyckleri som regeringen
            uppvisar ganska anmärkningsvärt och viktigt att debattera i den
            här kammaren.
          </note>
          <note>
            Vad är det då som har hänt? Jo, Vattenfall fick av regeringen,
            eller ytterst av riksdagen, ett alldeles särskilt energi- och
            miljöpolitiskt uppdrag. Detta beslutade man om 1997, på direkt
            uppmaning och som följd av en proposition som regeringen hade
            lagt fram. Enligt detta uppdrag ska Vattenfall inom ramen för
            kraven på affärsmässighet avsätta resurser för utvecklingen av
            ny elproduktionsteknik och därmed bidra till en svensk elförsörjning
            som är ekonomiskt och ekologiskt uthållig. Vattenfall ges därigenom
            en strategisk roll i omställningsarbetet.
          </note>
          <note>
            Nu har jag valt att citera från regeringens proposition för att
            tydligt visa att det är regeringen som har haft dessa ambitioner.
            I det beslut som riksdagen sedan fattade var formuleringen lite
            annorlunda, men innebörden var precis densamma. Det är stolta
            ord, vackra ord som passar bäst i middagstal. Men med facit i
            hand verkar de mest ha kommit på pränt för att man ska lura sina
            samarbetspartier. I verkligheten visar det sig nämligen vara ljusår
            mellan ord och handling. I själva verket har man från regeringens
            sida inte gjort någonting för att genomdriva dessa miljöpolitiska
            ambitioner till praktisk handling från Vattenfalls sida ingenting.
            I stället skyller man ifrån sig.
          </note>
          <note>
            I de förhör som har gjorts i konstitutionsutskottet det är för
            övrigt ganska intressant läsning är man mycket ordrik, och man
            skyller framför allt på den omständigheten att Vattenfall bolagiserades
            av den borgerliga regeringen 1991, underförstått att detta ändå
            var den borgerliga regeringens fel. Man säger: Vi har ansträngt
            oss hårt. Vi arbetar hela tiden med styrningsfrågor, och vi har
            höga energipolitiska ambitioner och så vidare.
          </note>
          <note>
            Men man har inte gjort någonting. Argumentationen är inte övertygande
            alls. Visst hade man kunnat göra saker om man väldigt gärna hade
            velat göra någonting. Det är inte så att ett aktiebolag är ostyrbart,
            om någon skulle tro det. Men ett aktiebolag styrs på ett annat
            sätt än ett statligt verk. Det vet alldeles säkert Näringsdepartementets
            företrädare, men man har struntat i det.
          </note>
          <note>
            Vad hade man då kunnat göra för att i handling verkligen visa
            att de energipolitiska ambitionerna och satsningarna är seriösa
            och att man menar allvar med dem? Man hade exempelvis kunnat införa
            en liten passus i bolagsordningen alltså den bolagsordning som
            egentligen är det yttersta styrdokumentet för Vattenfall om hur
            det energipolitiska uppdraget ska utformas och se ut. Men så gjordes
            icke, tills i går. Då infördes en liten passus. Då ett tu tre
            kom man ånyo från Näringsdepartementets sida med stolta och vackra
            ord med förslag på en skrivning som skulle in i bolagsordningen.
            I denna skrivning som nu kom in i bolagsordningen står det:
          </note>
          <note>
            Vattenfall skall nu inom kraven på affärsmässighet vara det ledande
            företaget i omställning till en ekologiskt och ekonomiskt uthållig
            svensk energiförsörjning.
          </note>
          <note>
            Känns orden igen? Det borde de göra därför att de är kusligt
            lika de ord som fanns i regeringens proposition från 1997. Det
            har alltså tagit Näringsdepartementet nästa åtta år att få in
            dessa ord. Och så säger näringsministern att man arbetar hårt
            med det. Men, fru talman, man kan inte arbeta så hårt om man bara
            lyckas formulera ungefär två ord per år. I själva verket har man
            väl inte tyckt att detta var så angeläget.
          </note>
          <note>
            Vad hade man mer kunnat göra? Ja, man hade kunnat överföra Vattenfall
            till gruppen statliga bolag med särskilt samhällsansvar för att
            ytterligare understryka vikten och betydelsen av det energipolitiska
            uppdraget. Men så gjordes inte heller, sannolikt av rent kommersiella
            skäl. Man behöver de vinster som Vattenfall levererar till staten.
          </note>
          <note>
            Jag kan säga att ur moderat synvinkel är det som Vattenfall har
            gjort knappast att kritisera. Det är ett välskött bolag som har
            haft en utmärkt utveckling och levererat mycket pengar till statskassan.
            Men det är inte det som saken gäller. Utan vad som gäller är om
            regeringen ska kunna sätta sig över de beslut som fattas i riksdagen,
            vilket man har gjort här.
          </note>
          <note>
            Om riksdagen bestämmer att Vattenfall ska ha ett särskilt uppdrag
            på regeringens initiativ då är det regeringens med risk för att
            uttrycka mig kraftfullt förbannade skyldighet att se till att
            detta uppdrag också kommer att få genomslag i Vattenfalls handlande.
            Och det är det som man inte har gjort.
          </note>
          <note>
            Vi moderater tycker inte om detta särskilda uppdrag på det energipolitiska
            området. Vi tror i själva verket att detta är negativt ur företagets
            synvinkel. Alla som har ägnat sig åt företagsstyrning i teori
            och praktik vet att dubbla mål, vilket företaget nu har fått,
            är ytterst olyckligt. Dubbla mål gör nämligen ett bolag helt ostyrbart.
          </note>
          <note>
            Nu när Näringsdepartementet efter sju års tänkande och våndor
            äntligen infört denna förändring är väl risken stor att man kommer
            att få ännu mindre styrsel på bolaget än man någonsin har haft
            förut.
          </note>
          <note>
            Statssekreterare Söder sade för övrigt i går på bolagsstämman
            att skälet till att man införde dessa meningar i bolagsordningen
            var att man hade höjt sin energipolitiska ambition. Då undrar
            jag: Från vilken nivå? Det måste vara från nollnivå.
          </note>
          <note>
            Regeringens argumentation är inte övertygande, och dess handling
            är än mindre övertygande. Efter en kritisk granskning från Riksrevisionen
            och tre anmälningar till konstitutionsutskottet har man äntligen
            skridit till handling. Men det är inte bara för sent. Förtroendet
            är förbrukat, och hyckleriet är avslöjat. Det är dessutom dubbelfel
            som man gör. Och som jag påpekade kommer bolaget nu dessutom att
            bli än mer ostyrbart än någonsin tidigare.
          </note>
          <note>
            Men man kan säga att det som har inträffat här i någon mening
            har avslöjat viktiga ting i regeringens handlande, det vill säga
            hyckleriet.
          </note>
          <note>
            Riksrevisionen bildades i början av denna mandatperiod, och sedan
            dess har man granskat en rad olika företeelser i stort och smått.
            Och gemensamt för dessa är, får jag väl säga, en massiv kritik
            mot regeringen och dess skötsel av landet och skattebetalarnas
            pengar. Det är utmärkt att Riksrevisionen finns, och jag välkomnar
            dess rapporter. Men samtidigt beklagar jag de partier som bildar
            regeringsunderlaget och som här har valt att tro mer på sin regering
            än på utomstående experter och på Riksrevisionen. För mig är detta
            en kuslig illustration av den osjälvständighet som riksdagen i
            dag utmärks av. En av våra tre grundlagsstadgade uppgifter, den
            att övervaka och kritiskt kontrollera och granska regeringen,
            har dessa tre partier valt att bortse från. Särskilt kritisk kan
            man kanske vara mot Vänsterpartiet som genom att inte gå på samma
            linje som de borgerliga partierna i den här frågan inte bara låtit
            sig grundluras av regeringen, utan dessutom gjort det utan att
            hojta till. I stället bör man med all kraft kritisera regeringen
            för handhavandet och för att inte hörsamma beslut som på initiativ
            av regeringen själv fattas i denna kammare.
          </note>
          <note>
            Fru talman! Med dessa ord vill jag bara sammanfatta mina synpunkter
            med att vi moderater tar Riksrevisionens kritik på fullaste allvar.
          </note>
          <note>
            Jag ställer mig bakom samtliga moderata reservationer i betänkandet,
            men för tids vinnande nöjer jag mig med att yrka bifall till reservation
            3 under punkt 2.
          </note>
          <note type="speaker">
            Anf. 2 EVA FLYBORG (fp):
          </note>
          <note>
            Fru talman! Riksrevisionens granskning av Vattenfall, uppdrag
            och statens styrning, visar på en rad olika brister i regeringens
            ägarförvaltning. Vattenfall är statens största helägda bolag.
            Under förutsättning att staten över huvud taget ska äga aktiebolag
            borde regeringens styrning av Vattenfall vara ett föredöme, åtminstone
            för andra statligt ägda bolag.
          </note>
          <note>
            Riksrevisionens granskningsrapport som är mycket bra, och dessutom
            styrelsens framställning till riksdagen, visar tvärtom att regeringen
            är allt annat än en mönsterägare. Revisionen berör särskilt Vattenfalls
            kraftfulla expansion framför allt i Tyskland och Polen sedan början
            av 2000-talet. Under den här perioden har Vattenfalls verksamhet
            i stor utsträckning motiverats av avkastningskrav, för att inte
            säga det enda kravet. Den utvecklingen har kunnat äga rum i motsats
            till det uppdrag som statsmakterna har formulerat där Vattenfall
            har, ska ha eller borde ha en ledande roll i omställningen av
            energisystemet och miljöpolitiken i Sverige.
          </note>
          <note>
            Enligt återkommande riksdagsbeslut 1997 och 2002 är Vattenfalls
            aktiva medverkan av avgörande betydelse för omställningen av energisystemet.
            I regeringsförklaringen sade statsminister Göran Persson:
          </note>
          <note>
            En sammanhållen klimat- och energipolitik utvecklas. Vattenfall
            ska ta en ledande roll i omställningen till förnybar energi.
          </note>
          <note>
            Har detta gjorts? Nej. Riksrevisionens granskning visar tvärtom
            att regeringen låtit det statliga bolaget exploatera föråldrade
            och mycket smutsiga energikällor.
          </note>
          <note>
            Sedan år 2000 har Vattenfall expanderat mycket kraftigt genom
            flera förvärv, bland annat i Tyskland och Polen. Vi minns alla
            hur Vattenfall började bryta stenkol i Tyskland och den lilla
            byn Horno som fick tvångsförflyttas.
          </note>
          <note>
            Driften av stenkolsgruvan innebar att Vattenfall på kuppen fördrev
            den sorbiska minoriteten, en utsatt folkgrupp i Europa. Det agerandet
            fick, med rätta, utstå kraftfull kritik inte minst här i riksdagen.
          </note>
          <note>
            Sent i går kväll hörde jag att Vattenfall nu hotar ännu en by
            i Tyskland. Människor fördrivs. Stora sår rivs upp i naturen.
            Statliga Svenska Vattenfall är företaget som tjänar stora pengar
            på affären.
          </note>
          <note>
            Riksrevisionen pekar i sin granskning på att Vattenfall har ett
            alldeles för otydligt uppdrag. Utgångspunkten för granskningen
            var det energipolitiska beslutet från 1997 där Vattenfall fick
            ett utökat ansvar att verka för omställningen. Bolaget gavs i
            början av 2000-talet en mycket framträdande roll i genomförandet
            av miljö- och energipolitiken. Detta är resultatet. Dessvärre
            har Vattenfall inte ägnat sig åt den här uppgiften. I stället
            har bolaget enbart prioriterat den egna affärsmässigheten.
          </note>
          <note>
            Syftet med ett statligt bolag var ju att styra mot fler mål än
            bara affärsmässighet. Så har dock inte skett. Regeringen måste
            därför återkomma till riksdagen med ett klargörande och förtydligande
            om hur Vattenfalls miljö- och energipolitiska uppdrag egentligen
            ska se ut. Regeringen har inte på något sätt tagit sitt ansvar
            och förtydligat uppdraget gentemot Vattenfall. Det är regeringen
            och ingen annan som bär det fulla ansvaret för att en sådan prioritering
            av målen genomförs.
          </note>
          <note>
            I går på Vattenfalls bolagsstämma skedde den största icke-händelsen
            i svensk politik. Enligt den nya bolagsordningen ska Vattenfall
            ta ett utökat ansvar men inom ramen för affärsmässighet, vilket
            innebär: affärerna först och sedan kanske miljön dubbelmoral!
            Man säger en sak, men i verkligheten kommer det att betyda någonting
            helt annat.
          </note>
          <note>
            Fru talman! I sin granskning av Vattenfall konstaterar Riksrevisionen
            också att det från ägarförvaltningens sida tillämpas en så kallad
            formlös styrning av bolaget. Den formlösa styrningen, det vill
            säga att utbytet av information mellan bolaget och ägarförvaltningen
            inte dokumenteras i alla delar, har begränsat Riksrevisionens
            möjlighet att bedöma hur den interna kontrollen av processen varit
            utformad.
          </note>
          <note>
            Den formlösa styrningen av Vattenfall ger även regeringen, vilket
            Riksrevisionen också har framhållit, en relativt stor frihet att
            utveckla sin tolkning av bolagets uppgift utan att behöva redovisa
            den för riksdagen eller för allmänheten. Mot detta är vi starkt
            kritiska.
          </note>
          <note>
            Att det inte går att fastställa vem som har fattat besluten eller
            när de fattats anser vi är helt oacceptabelt. I egenskap av företrädare
            för det statliga ägandet har ju regeringen att verka i enlighet
            med de beslut som fattas av riksdagen om enskilda bolags verksamhet.
            Inom ramen för kontrollmakten åligger det riksdagen, det vill
            säga oss ledamöter, att granska om regeringen har agerat i enlighet
            med vad vi har beslutat. Förekomsten av en formlös styrning begränsar
            möjligheten för oss att utkräva ansvar och att göra det jobb vi
            faktiskt är ålagda att göra.
          </note>
          <note>
            KU har kritiserat detta så sent som år 2003. Då sade man att
            det är av stor betydelse att styrningen av de statliga bolagen
            sker på ett sätt som skapar möjlighet att granska regeringens
            agerande i efterhand. Detta har inte skett.
          </note>
          <note>
            Riksrevisionens granskning av Vattenfall visar att konstitutionsutskottets
            uppmaning och anmaning inte alls har hörsammats av regeringen.
            Härtill kan läggas att även Förtroendekommissionen varit, som
            tidigare redovisats, kritisk mot det otydliga ägaruppdraget till
            de statliga bolagen.
          </note>
          <note>
            Fru talman! Riksrevisionen pekar i sin granskning på att Vattenfall
            har ett alldeles för otydligt uppdrag. Om detta måste regeringen
            återkomma till riksdagen.
          </note>
          <note>
            Vattenfalls expansion i Tyskland och Polen har under de senaste
            åren varit särskilt problematisk. Investeringarna i stenkols-
            och brunkolsgruvor i Tyskland strider mot riksdagens beslut. Det
            borde ha underställts ett särskilt ställningstagande från regering
            och riksdag.
          </note>
          <note>
            Grundlagen är, tycker jag, tydlig på det här området. Enligt
            regeringsformen har regeringen endast ett förvaltningsmandat för
            de statliga bolagen. Det innebär att regeringen ska höra riksdagen
            vid väsentliga förändringar i inriktning och ekonomi för de statliga
            bolagen.
          </note>
          <note>
            Riksrevisionen konstaterar för sin del i sin granskning av Vattenfall
            att beslutet om expansionen i Tyskland handlade om en så väsentlig
            ändring i bolagets verksamhetsinriktning att den borde ha föranlett
            ett formellt ställningstagande från ägarförvaltningen. Inför liknande
            beslutssituationer för statligt helägda bolag bör ägarförvaltningen
            eller styrelser i dessa bolag verka för ett formellt ställningstagande
            vid förändrad inriktning.
          </note>
          <note>
            Fru talman! Det är så tydliga ord att man egentligen inte skulle
            behöva prata om detta igen. Men man gjorde ju inte detta trots
            att det i grunden var en fråga för riksdagen. Investeringar på
            ca 70 miljarder i Tyskland överensstämmer inte med de miljöpolitiska
            målen och programmet för energiomställning.
          </note>
          <note>
            Vattenfall har i uppdrag att leda den svenska energiomställningen,
            och det gör man med besked men åt helt fel håll.
          </note>
          <note>
            En stor del av Vattenfalls verksamhet i Tyskland bedrivs i det
            börsnoterade dotterbolaget Vattenfall Europe AG med en omsättning
            på ca 6070 miljarder kronor. Regeringens och riksdagens möjligheter
            till insyn och kontroll i utländska dotterbolag är mycket mindre
            än vad som är fallet i svenska bolag ja, i själva verket i många
            fall obefintlig.
          </note>
          <note>
            Riksrevisionens styrelse kom i sin granskning till slutsatsen
            att regeringen ska utreda vilken kontroll och insyn staten ska
            ha i Vattenfalls och andra statliga företags utländska dotterbolag.
            Det är inte acceptabelt att den svenska riksdagen, det vill säga
            ägarna, inte har tillräcklig insyn och kontroll över en så stor
            del av Vattenfalls verksamhet. Det måste ifrågasättas om det är
            förenligt med riktlinjerna och principerna för den statliga ägarförvaltningen.
            Det är trots allt, fru talman, ett val hur man organiserar sin
            verksamhet. Det är inte acceptabelt att folkets valda ombud inte
            har tillräcklig insyn i verksamheten och inte heller Riksrevisionen,
            som ju är satt att granska.
          </note>
          <note>
            Hur försvarar man då Tysklands- och Polensatsningen, de stora
            stenkols- och brunkolsgruvorna? Ja, man säger: Det är ju lagligt
            i Tyskland.
          </note>
          <note>
            Ja, det är lagligt i Tyskland. Men är det moraliskt försvarbart?
            Nej, självklart inte.
          </note>
          <note>
            Strider det mot de beslut som vi har fattat här i riksdagen om
            vilken väg vi ska gå och om vilken roll Vattenfall ska spela?
            Ja, det strider mot de besluten.
          </note>
          <note>
            Min slutsats är att man inte gör som riksdagen säger och att
            man agerar omoraliskt.
          </note>
          <note>
            I går i en annons stod det: Vattenfall två hål i väggen och ett
            hål i marken. Det är kanske ganska signifikativt.
          </note>
          <note>
            Regeringen har till sist, med kniven på strupen, ändrat en smula
            i bolagsordningen. På en direkt fråga i går på stämman hette det
            att detta inte alls kommer att hindra fler kolkraftssatsningar
            i Europa.
          </note>
          <note>
            Ska Elsamaffären avbrytas? Nej, absolut inte. Elsamaffären går
            vidare som planerat. Det kommer alltså inte att innebära någonting.
            Är det en lönsam satsning på en miljövänlig energikälla gör man
            den, vilket man även kan göra i dag alltså ingen skillnad.
          </note>
          <note>
            Man borde, fru talman, ha återkommit till riksdagen med de här
            stora besluten. Det gällde så mycket pengar. Det gällde en helt
            annan inriktning än vad riksdagen har beslutat för Vattenfall,
            vilket innebär att man borde ha kommit hit.
          </note>
          <note>
            Den formlösa styrningen döljer viktiga beslut. Vem ska ställas
            till svars? Vad är beslutat? Det är allvarliga frågor som Riksrevisionen
            har haft anledning att ta upp i sin rapport. Jag har också talat
            om att KU tidigare har tittat på den formlösa styrningen till
            exempel och kritiserat regeringen för att den inte förändrar sin
            styrning av Vattenfall.
          </note>
          <note>
            Jag tycker att det är väldigt synd. Ett bra bolag som Vattenfall
            har en klar roll att spela. Däremot har man inte en ägarförvaltning
            som tar sitt uppdrag på allvar. Det här är den socialdemokratiska
            regeringens flaggskepp när det gäller att förverkliga de miljöambitioner
            man har. Det tycks vara att bryta mer stenkol och brunkol i Tyskland
            och att smutsa ned ännu mer av vår luft.
          </note>
          <note>
            Självklart står jag bakom de reservationer som vi har i detta
            betänkande, men jag yrkar bifall särskilt till reservation 3.
          </note>
          <note>
            I detta anförande instämde Gunnar Andrén och Yvonne Ångström
            (båda fp).
          </note>
          <note type="speaker">
            Anf. 3 MIKAEL OSCARSSON (kd):
          </note>
          <note>
            Fru talman! Svenska staten är en av Sveriges största företagsägare.
            Över 200 000 personer är anställda av svenska statens bolag och
            de omsätter över 300 miljarder kronor.
          </note>
          <note>
            Det är under all kritik att Sveriges riksdag, folkets kontrollanter,
            inte har särskilt god insyn i detta statliga företagande. Vi kristdemokrater
            anser att det är tveksamt om staten över huvud taget ska äga aktiebolag
            som inte utgör naturliga monopol. Om man nu gör det måste styrningen
            av sådana bolag vara ett föredöme till dess att ägandet har avvecklats.
          </note>
          <note>
            Fru talman! Inte minst Riksrevisionens granskning av Vattenfall
            AB visar på en rad olika brister i regeringens förvaltning. Det
            visar sig att Vattenfall är statens största helägda bolag. Vattenfall
            AB är ett viktigt instrument inom energipolitiken. Trots det har
            Sveriges riksdag mycket litet eller inget inflytande över hur
            Vattenfall AB agerar.
          </note>
          <note>
            Vattenfall AB har under de senaste åren varit en aggressiv investerare
            i elproduktionen på den europeiska kontinenten. Såvitt jag kan
            se finns det inget stöd hos ägaren det svenska folket för den
            strategin.
          </note>
          <note>
            Samtidigt som Vattenfall AB använder de vinster som man drar
            in på svenska elkonsumenter till att köpa produktion på kontinenten
            underlåter man att investera i det svenska elnätets säkerhet.
            När det statliga Vattenfall agerar på det här sättet finns det
            ingen anledning för Vattenfalls privatägda konkurrenter att ta
            större samhällsansvar än vad Vattenfall gör. Vattenfalls investeringar
            i tysk kolkraft borde ha underställts Sveriges riksdag, vilket
            har klargjorts av konstitutionsutskottet.
          </note>
          <note>
            Inte ens riksdagsmajoriteten borde kunna vara nöjd med vad Vattenfall
            har åstadkommit. Vattenfall ska enligt majoriteten spela en viktig
            roll i omställningen av det svenska energisystemet till ett miljövänligt,
            långsiktigt hållbart system. I stället expanderar man på kolmarknaden
            i Tyskland.
          </note>
          <note>
            Vad tycker till exempel stödpartiet Miljöpartiet om detta agerande?
            Man kan rimligen inte vara nöjd. Är det verkligen mer kolkraft
            som svenska folket, som ju är helägare i Vattenfall AB, ska investera
            i?
          </note>
          <note>
            Fru talman! Riksrevisionens granskning visar att den formlösa
            styrning som regeringen utövar i styrningen av Vattenfall AB har
            misslyckats. Det har lett till att det i efterhand inte har gått
            att kontrollera beredningsprocessen mellan bolaget och ägaren.
            Eftersom ägaransvaret sköts av Näringsdepartementet vilar ansvaret
            på näringsministern.
          </note>
          <note>
            Farhågan att den formlösa ägarförvaltningen skulle leda till
            otydlighet och okontrollerad styrning av Vattenfall har dessvärre
            helt och hållet besannats. Kristdemokraterna anser därför att
            regeringen måste återkomma till riksdagen med förslag på hur ägarstyrningen
            kan förbättras så att transparens uppnås och att statens bolag
            i framtiden styrs utifrån motivet till ägandet samt till de mål,
            ekonomiska och samhällsnyttiga, som har satts upp för Vattenfall.
          </note>
          <note>
            Inte bara styrningen av Vattenfall måste kritiseras. Sveriges
            riksdag har inte ens en vettig insyn. En stor del av Vattenfalls
            verksamhet i Tyskland bedrivs av det börsnoterade Vattenfall Europe
            AG som omsätter mellan 60 och 70 miljarder kronor. Riksdagens
            möjlighet att ha insyn i detta utländska dotterbolag är mycket
            mindre än vad som är fallet med svenska bolag.
          </note>
          <note>
            Riksrevisionen har i sin granskning kommit fram till att regeringen
            måste utreda vilken kontroll och insyn som riksdagen ska ha i
            Vattenfalls och andra statliga företags utländska dotterbolag.
            Det är inte acceptabelt att, som nu, den svenska riksdagen ägaren
            inte har någon insyn i och kontroll över en så stor del av Vattenfalls
            verksamhet. Det måste ifrågasättas om det är förenligt med riktlinjer
            och principer för statliga ägarförvaltningar.
          </note>
          <note>
            Fru talman! Till sist: Jag står självfallet bakom alla kristdemokratiska
            reservationer, men för tids vinnande yrkar jag bifall endast till
            reservation nr 3.
          </note>
          <note type="speaker">
            Anf. 4 ÅSA TORSTENSSON (c):
          </note>
          <note>
            Fru talman! Utskottet har behandlat en skrivelse från Riksrevisionens
            styrelse efter att revisionen har lämnat en granskningsrapport
            om Vattenfall. Skrivelsen från revisionens styrelse tar upp allvarlig
            kritik på ett flertal områden. Det är det som utskottet har att
            behandla och som jag kommer att uppehålla mig vid. Det handlar
            alltså om statens styrning eller snarare brister i dess styrning.
            Riksrevisionens styrelse har också lämnat förslag på åtgärder
            inom de områden som det finns anmärkningar på.
          </note>
          <note>
            Riksrevisionen har i rapporten visat på brister i regeringens
            sätt att styra ett statligt ägt bolag, en styrning där man kanske
            skulle ha förväntat sig att staten skulle gå före med gott exempel,
            men så icke.
          </note>
          <note>
            Uppdraget till Vattenfall är otydligt. Vattenfall ska vara och
            ta en ledande roll i omställningen till förnybar energi. Otydligheten
            har gett utrymme för olika tolkningar, och inget initiativ har
            heller tagits för att precisera detta tidigare, även om klockan
            nu uppenbarligen är fem i tolv. Detta är anmärkningsvärt eftersom
            riksdagen har beslutat att Vattenfall ska ha den ledande rollen
            i omställningen. Det är också detta som Centerpartiet tidigare
            har ställt sig bakom.
          </note>
          <note>
            Riksrevisionen fortsätter att kritisera regeringens ägarstyrning
            av de statliga bolagen, en kritik som även KU tidigare har framfört.
            Framför allt efterfrågar man en styrning som i efterhand går att
            granska och värdera.
          </note>
          <note>
            En styrning utan dokumentation ger ju regeringen mycket stor
            frihet att utveckla sin tolkning av ett bolags uppgift utan att
            behöva redovisa den för riksdagen eller allmänheten, och det är
            mycket anmärkningsvärt. Hur ska riksdagen som granskare av makten
            kunna avgöra om regeringen har agerat i enlighet med vad riksdagen
            har beslutat?
          </note>
          <note>
            Nej, riksdagen kan inte utöva någon granskning vilket gör att
            regeringen faktiskt struntar i riksdagens beslut och också i allmänhetens
            intresse och rätt till insyn. Det är mycket allvarligt.
          </note>
          <note>
            Ytterligare: Styrelsen har pekat på att regeringen måste ta sig
            an uppdraget om vilken insyn den svenska staten bör ha i Vattenfalls
            och i andra statliga företags utländska dotterbolag och hur man
            kan redovisa det till riksdagen. Som det är nu har inte Riksrevisionen
            eller andra svenska kontrollorgan möjlighet till insyn och kontroll,
            och det är detsamma som tidigare: bristen på möjlighet att utöva
            en granskning som riksdagen är satt att sköta.
          </note>
          <note>
            Fru talman! Riksrevisionen betonar vikten av allmänhetens rätt
            till information och dessutom att den årliga rapporten till riksdagen
            som de statliga bolagen lämnar ska kunna ställa stora krav på
            också Vattenfalls externa redovisning.
          </note>
          <note>
            Den rapport som Riksrevisionens styrelse har lämnat är starkt
            kritisk, och den ställer ett antal frågor som kräver sina svar
            och förändringar.
          </note>
          <note>
            Centerpartiet har tillsammans med Folkpartiet och Kristdemokraterna
            föreslagit ett antal åtgärder som är i stort sett desamma som
            i Riksrevisionens styrelses förslag. Dessa åtgärder framgår av
            de reservationer som finns i betänkandet.
          </note>
          <note>
            Jag ställer mig naturligtvis bakom dessa reservationer, men yrkar
            bifall endast till reservation nr 3.
          </note>
          <note type="speaker">
            Anf. 5 KARL GUSTAV ABRAMSSON (s):
          </note>
          <note>
            Fru talman! I går hade jag tillfälle att vara med på en väldigt
            trevlig övning tillsammans med några av er som sitter här i kammaren,
            nämligen Vattenfalls bolagsstämma som var en väldigt trevlig tillställning.
            Jag blev dock lite förvånad när jag senare på kvällen såg rapporteringen
            i medierna. Man fokuserade på problemen i stället för på det positiva.
          </note>
          <note>
            Jag vill ändå lyfta fram det som egentligen redan har sagts:
            Vattenfall är ett bra företag. Det tycker till och med Anne-Marie
            Pålsson. Det är ett bra företag som förmodligen sköts väldigt
            bra och som ger en väldigt bra avkastning. Det gav 5,6 miljarder
            till statskassan 2004 som nu kommer in på statens konto i slutet
            av den här månaden. Det är inte fy skam! Vattenfall är ett stort
            företag som också sysselsätter väldigt många människor här hemma
            i Sverige men också utomlands. Jag tycker att vi ska vara stolta
            över Vattenfall!
          </note>
          <note>
            Men här har borgarna fortsatt korståget mot de statliga företagen
            speciellt korståget mot Vattenfall. Jag har ju mina aningar om
            varför det är på det sättet.
          </note>
          <note>
            Jag vill ändå säga att jag tycker att det är bra att vi har många
            fina statliga företag, och Vattenfall tycker jag är ett praktexemplar
            i fråga om professionellt skötta företag. Dessutom kan vi få pengar
            till viktiga välfärdssatsningar: skolan, vården och omsorgen.
            Även kommunerna får en del av det Vattenfall producerar, och det
            tycker jag är väldigt bra.
          </note>
          <note>
            Nu var inte det enda jag skulle prata om Vattenfalls bolagsstämma,
            utan jag vill naturligtvis kommentera det betänkande som näringsutskottet
            har tagit fram här, Riksrevisionens styrelses framställning och
            hur utskottet har behandlat de olika frågorna. Jag vill i korthet
            bara gå igenom de olika punkterna här.
          </note>
          <note>
            Vattenfalls miljö- och energipolitiska uppdrag har man sagt har
            uppfattats olika från ägaren och från bolagets ledning. De beslut
            som är fattade i Sveriges riksdag 1997 och bekräftade 2002 skulle
            vara diffusa på något sätt. Det är väl faktiskt så att vare sig
            riksdagen eller regeringen kan i detalj säga vad ett statligt
            företag ska göra. Det gäller också Vattenfall.
          </note>
          <note>
            Regeringen har som sagt det så kallade förvaltningsmandatet.
            Där har vi lagstiftning som styr, nämligen aktiebolagslagen. Den
            säger vilka regler och styrningsinstrument som ägaren har. Riksdagen
            kan inte detaljstyra, regeringen kan inte detaljstyra, och det
            är viktigt att lämna utrymme för bolagsledningen att fatta beslut
            inom de förvisso vidare ramar som riksdagen och regeringen anger.
            Men utgångspunkten är faktiskt den, fru talman, att de beslut
            som fattas i bolaget ska gagna ägaren och uppfylla det som finns
            i bolagsordningen. Dessutom ska det skapa mervärde, och i det
            här fallet är väl alla överens om att mervärde har skapats för
            ägaren.
          </note>
          <note>
            Efter en överenskommelse mellan regeringen, Vänsterpartiet och
            Miljöpartiet, delvis möjligen efter kritik, har bolagsordningen
            förtydligats, och dessutom har ägaren vid bolagsstämman i går
            lagt fram en ganska klar och tydlig motivering till varför man
            vill ändra i bolagsordningen. Om jag inte minns fel tyckte bolagsledningen
            att det här var en ganska skarp och så att säga hårt hållen motivering.
            Om jag förstod saken rätt skulle styrelsen genast efter bolagsstämman
            sätta sig ned med denna ändrade bolagsordning och denna motivering
            eller instruktion och lämna uppdrag till bolagets operativa ledning
            att ta fram underlag för att redan till nästa styrelsemöte med
            Vattenfall gå igenom hur man ska uppfylla de krav som nu regeringen
            har ställt på Vattenfall.
          </note>
          <note>
            Jag tycker att det är en ganska bra ordning. Jag anser för min
            del att Riksrevisionens påpekande just på den punkten verkligen
            har tillgodosetts. Jag vet inte om ni som företräder de borgerliga
            partierna inte har förstått innebörden i förändringen i bolagsordningen
            och den motivation som regeringen överlämnade vid bolagsstämman.
          </note>
          <note>
            Fru talman! Jag skulle vilja ställa en fråga till Eva Flyborg
            men också till Anne-Marie Pålsson om man inte tycker att den här
            kompletteringen och förtydligandet av bolagsordningen räcker som
            instruktion till Vattenfall. Eller menar Eva Flyborg och Anne-Marie
            Pålsson att riksdagen och regeringen skulle gå längre i precisering,
            kanske ange detaljer för hur bolaget ska agera? Strider inte det
            mot svensk aktiebolagslagstiftning? Skapar inte det oklarhet om
            vem som egentligen har ansvaret? Och hur ska det här ansvaret
            i så fall utkrävas? Jag skulle gärna vilja ha svar på de frågorna.
          </note>
          <note>
            Om man tittar i den moderata reservationen blir man lite förvånad.
            Här kör man slalom mellan olika synsätt. Å ena sidan vill Anne-Marie
            Pålsson ge Vattenfall carte blanche : Kör så det ryker huvudsaken
            är att det går bra och att vinsten blir stor! Man ger inga instruktioner
            och tar ingen hänsyn till miljön. Det finns inte ett spår av detta.
            Anne-Marie Pålsson anser att om man tar hänsyn till miljön och
            ekologisk uthållighet i energiproduktionen, ja, då tjänar man
            inga pengar då förlorar man. Då måste man förändra bolaget till
            att återgå till exempelvis statligt affärsverk där man inte har
            sådana restriktioner. Frågan är vad EU skulle säga om en sådan
            sak. Jag har i alla fall den uppfattningen att miljöhänsyn har
            allt större betydelse för företagen i dag. Miljöhänsyn gynnar
            en positiv image för företaget, och det skapar också utrymme att
            tjäna pengar. Men det tycks ha gått Anne-Marie Pålsson förbi.
          </note>
          <note>
            När det gäller den så kallade ägarstyrningen har Riksrevisionen
            påtalat att det är otillfredsställande med den formlösa styrningen.
            Jag hade aldrig hört talas om formlös styrning innan jag såg Riksrevisionens
            rapport, men det är väl kanske ett bra sätt att beskriva det,
            då. Man menar att kontakterna mellan bolaget och regeringen inte
            har dokumenterats på ett riktigt sätt, och därför kan man inte
            följa viktiga beslut och så. Man efterlyser också bättre rutiner.
          </note>
          <note>
            Utskottet har då menat att det inte är tid att kommentera detta
            just nu, därför att regeringen har ju faktiskt inte för sin del
            haft tillfälle att redogöra för hur man ser på saken. Vi tycker
            också för den delen att man ska få återkomma och redovisa hur
            man har hanterat den här frågan och om det eventuellt finns anledning
            att ändra på rutinerna.
          </note>
          <note>
            Insynen i de utländska bolagen, dotterbolagen, har också tagits
            upp och kritiserats vådligt, men det de borgerliga företrädarna
            går förbi är att svenska staten och Vattenfallkoncernen, moderbolaget,
            har full möjlighet att ta fram alla de upplysningar som Riksrevisionen
            vill ha. Det här är ju bara ett sätt att försöka svartmåla den
            här funktionen. Riksrevisionen, regeringen och Vattenfall kan
            tillsammans ta fram precis det underlag som behövs för att få
            en fullständig granskning och insyn i företagen.
          </note>
          <note>
            Slutligen går jag till frågan om förändringar i de statliga bolagens
            verksamhet. I den motion som Åsa Torstensson åberopade här, den
            gemensamma motionen från Folkpartiet, Kristdemokraterna och Centern,
            har föreslagits att regeringen skulle inhämta riksdagens godkännande
            innan väsentliga förändringar i verksamhetsinriktningen vidtas
            för statligt ägda bolag. Jag för min del uppfattar den inställning
            som redovisas i motionen som väldigt inkonsekvent. Jag tror att
            den har som enda syfte att skapa svårigheter för staten att äga
            och driva företag, förmodligen i syfte att få till stånd ett privatiseringsbeslut.
            Men då vill jag ändå för att det ska vara tydligt lyfta fram det
            finns också redovisat i betänkandet, fru talman vem det var som
            fattade beslutet.
          </note>
          <note>
            Nu sade Anne-Marie Pålsson att det var en borgerlig regering
            och en borgerlig majoritet i riksdagen som fattade beslut om bolagisering,
            men så var det egentligen inte. Initiativet togs dessbättre eller
            dessvärre, det får ni välja själva, jag föredrar att säga dessbättre
            av en socialdemokratisk regering och en socialdemokratisk majoritet
            i riksdagen.
          </note>
          <note>
            Däremot beslutade en borgerlig regering och en borgerlig majoritet
            i Sveriges riksdag om instruktionerna för hur man skulle förfara
            när man skulle ange vad bolaget skulle syssla med. Där sägs att
            man inte behöver gå till riksdagen för att vidta förvaltningsåtgärder
            och ändra bolagets inriktning.
          </note>
          <note>
            Vattenfall ska få sköta sig precis som vilket annat företag och
            ha friheten att skapa och bedriva en verksamhet som uppfyller
            det syfte som man har bestämt i bolagsordning och på annat sätt.
            Här frånträder den borgerliga majoriteten sina egna tidigare ställningstaganden.
          </note>
          <note>
            Vad är egentligen syftet med att göra så? Jag tror att jag vet
            svaret, men jag skulle gärna vilja höra kommentarer från er på
            den borgerliga kanten.
          </note>
          <note>
            All den argumentation som ni för fram i era reservationer och
            här från talarstolen visar att ni inte vill vara med och ta ansvar
            för energipolitiken och miljön. Det enda spår som ni egentligen
            följer och har följt när det gäller statliga bolag är att det
            inte ska få finnas statligt företagande.
          </note>
          <note>
            Möjligen har Centerpartiet en något annorlunda uppfattning om
            Vattenfall. Det skulle vara trevligt att höra om Centern har avvikit
            från uppfattningen att Vattenfall ska vara ett statligt helägt
            företag.
          </note>
          <note>
            Vi socialdemokrater vill att vi ska kunna äga och driva företag
            i statlig regi. Det finns olika syften med våra bolag. Som jag
            ofta brukar framhålla i debatten om det statliga företagandet
            ska vi kunna använda dem för att skapa jobb och resurser som vi
            kan fördela över hela landet, och vi ska kunna tjäna pengar på
            dem.
          </note>
          <note>
            De pengarna behövs för att finansiera välfärd, skola, vård och
            omsorg. Vi kan också bidra till att landsting och kommuner får
            del i detta. Men tyvärr måste jag än en gång konstatera att med
            er tilltagande dogmatiska inställning till statligt företagande
            fungerar inte det.
          </note>
          <note>
            Ni ser inte möjligheterna. Ni ser bara ett, och det är: Privatisering
            av de statliga företagen. Att vi ska kunna ha gemensamt ägda professionellt
            drivna företag inser ni inte. Antingen förstår ni det inte, eller
            så vill ni dessvärre inte inse det.
          </note>
          <note>
            Fru talman! Jag vill avsluta med att yrka bifall till utskottets
            förslag i betänkandet och givetvis avslag på samtliga reservationer.
          </note>
          <note type="speaker">
            Anf. 6 ANNE-MARIE PÅLSSON (m) replik:
          </note>
          <note>
            Fru talman! Vår kritik gäller inte Vattenfall och Vattenfalls
            ledning. Vår kritig gäller regeringen och regeringens hyckleri.
            Frågan är om något politikområde innehåller så mycket inslag av
            hyckleri som just energipolitiken.
          </note>
          <note>
            Man säger: Avveckla kärnkraften. Samtidigt bygger man ut kapacitet
            hos de kärnkraftverk som finns kvar och avvecklar Barsebäck. Man
            säger: Nej till ny kärnkraft. Samtidigt ska man bygga kabel till
            Finland för att ta in kärnkraftsel från nya företag där. Det är
            hyckleri.
          </note>
          <note>
            Man säger: Vattenfall ska gå före i energiomställningen. Det
            ska ges ett särskilt uppdrag. I själva verket gör man ingenting
            alls. Man säger ett och gör någonting helt annat. Det är vad vår
            kritik gäller.
          </note>
          <note>
            Det här är viktigt. Det är viktigt för allmänheten och väljarna
            att veta att den regering de röstar på också kan leva upp till
            de löften den ger och till vad den säger och att man inte bara
            pratar vackert vid de välsmakande middagarna.
          </note>
          <note>
            Vi i Moderaterna säger nej till att ge Vattenfall ett särskilt
            miljöpolitiskt uppdrag. Vi gör det på mycket goda grunder. Vi
            gör det inte för att vi tycker att energi- och miljöfrågor är
            oviktiga. Vi gör det för att det av två skäl är ineffektivt och
            felaktigt att ge Vattenfall ett särskilt uppdrag.
          </note>
          <note>
            För det första skulle det ge ett bolag konkurrensnackdelar i
            förhållande till andra bolag som verkar på samma marknad. Det
            skulle skada Vattenfall. För det andra gör multipla mål, K G Abramsson,
            bolag ostyrbara, som jag sade tidigare.
          </note>
          <note>
            Är man angelägen om att bolag ska utvecklas i den riktning man
            önskar ska man inte införa dubbla mål. Då får man hålla sig till
            att styra bolag precis på det sättet som aktiebolagslagen medger.
          </note>
          <note type="speaker">
            Anf. 7 KARL GUSTAV ABRAMSSON (s) replik:
          </note>
          <note>
            Fru talman! Jag tycker att Anne-Marie Pålsson väldigt mycket
            upprepar sådant som inte är riktigt sjyst och riktigt sant. Först
            och främst anser vi att det inte är en konkurrensnackdel att ta
            miljöhänsyn och ekologiska hänsyn.
          </note>
          <note>
            Vi talar alltmer om att företag ska tjäna pengar på att vara
            nummer ett, som Vattenfall vill vara, när det gäller miljön. Det
            har inte Moderaterna förstått. Det är den råa kapitalismen som
            gäller. Man ska tjäna massvis med pengar och inte ta hänsyn till
            att man till exempel skulle kunna förstöra miljön och träda andra
            viktiga intressen förnär.
          </note>
          <note>
            Det är fel när Anne-Marie Pålsson säger att ägaren och så småningom
            Vattenfall inte har gjort någonting. Vad har Vattenfall gjort
            efter det energipolitiska beslutet år 1997? Det har investerat
            mer än 500 miljoner kronor i forskning om förnybara energikällor
            och miljö och har investerat 5 ½ miljarder på förnybar energi.
            Det är i Anne-Marie Pålssons värld noll och intet värt.
          </note>
          <note>
            Jag tycker att Anne-Marie Pålsson ska svara på frågan: Är det
            fel av ett företag oavsett om det är statligt eller privat att
            vara föregångare när det gäller att satsa på miljö? Eller anser
            Anne-Marie Pålsson att det är en uppenbar konkurrensnackdel?
          </note>
          <note type="speaker">
            Anf. 8 ANNE-MARIE PÅLSSON (m) replik:
          </note>
          <note>
            Fru talman! Visst är det viktigt med miljöhänsyn. Men, fru talman,
            det ska gälla alla företag som är verksamma på marknaden. Det
            är därför vi motsätter oss att man ska ge ett företag ett uppdrag.
            Det ska gälla lika.
          </note>
          <note>
            Vill vi värna miljön får vi använda oss av lagstiftningen i Sverige
            och i Europa. Då kommer man åt problemen. Men att utsätta ett
            företag för restriktioner som ingen annan har är bara att bakbinda
            företaget och ge det extra svårigheter att verka. Det vill vi
            inte utsätta detta företag för. Vi tycker dessutom att det är
            ett dåligt sätt att utnyttja ett företag som varit mycket lönsamt
            och bra.
          </note>
          <note>
            Fru talman! Det som K G Abramsson slingrar sig så kopiöst inför,
            i likhet med ministrar som utfrågas av konstitutionsutskottet,
            är: Varför har man inget gjort? Man har haft sju år på sig, men
            man har inte gjort någonting.
          </note>
          <note>
            Man säger att man har gjort mycket. Men det har man gjort först
            med kniven på strupen, först efter Riksrevisionens granskning
            och först efter utfrågningen av konstitutionsutskottet. Först
            då kommer man med det lilla tillägget i bolagsordningen.
          </note>
          <note>
            Varför har man inte gjort detta tidigare? Alla som kan aktiebolagslagen
            och jag utgår från att K G Abramsson kan den, eftersom han har
            refererat till detta vet att bolag styrs dels genom vinstkravet,
            dels genom bolagsordningen, dels genom stämman och beslut fattade
            av styrelsen.
          </note>
          <note>
            Varför utnyttjar man inte dessa instrument? Det är vad frågan
            gäller.
          </note>
          <note type="speaker">
            Anf. 9 KARL GUSTAV ABRAMSSON (s) replik:
          </note>
          <note>
            Fru talman! Jag har lite svårt att förstå. Kan inte Anne-Marie
            Pålsson i varje fall ta till sig fakta? Riksrevisionen fanns inte
            år 1997. Riksrevisionen tillkom för två och ett halvt år sedan.
            Innan dess har ändå ägaren sett till att Vattenfall har gjort
            stora insatser på miljöområdet. Det var riktlinjerna i riksdagsbeslutet
            år 1997, och det bekräftades också år 2002. Anne-Marie Pålsson
            bortser från det, och man ska hålla sig till fakta.
          </note>
          <note>
            Med den komplettering som nu har gjorts i bolagsordningen och
            med den motivering som också finns intagen i protokollet från
            bolagsstämman kommer det att bli ett bättre underlag för Vattenfall
            att gå vidare och satsa på miljön.
          </note>
          <note>
            Det är klart att andra företag som agerar på el- och energimarknaden
            kommer att behöva ta efter eftersom de kommer att bli förlorare
            om de struntar i miljöhänsynen. Det är så det fungerar, och det
            är förmodligen en mekanism till följd av hur marknaden fungerar.
            Var och varannan talar om att det är viktigt att ta miljöhänsyn,
            och det vore fel om inte vi skulle anamma detta genom att ge Vattenfall
            tydligare instruktioner.
          </note>
          <note type="speaker">
            Anf. 10 EVA FLYBORG (fp) replik:
          </note>
          <note>
            Fru talman! Riksrevisionen är vår bästa vän. Riksrevisionen är
            vår bästa vän. Riksrevisionen är vår bästa vän. Så borde näringsministern
            men även K G Abramsson säga varje morgon när de vaknar. De granskningar
            som produceras är nämligen guldgruvor för dem som ska förvalta
            och utveckla något av det statliga ägande som vi har. Men det
            gör man inte. Man tar granskningarna och säger: Äsch det är inget
            att ha! Vi behöver inte bry oss om de slutsatser som man har kommit
            fram till om formlös styrning, ägaruppdrag, förtydliganden och
            annat. Så säger man. Men, K G Abramsson, det borde ni faktiskt
            göra.
          </note>
          <note>
            Regeringen skulle ha återkommit till riksdagen. Men man gjorde
            inte det. Man gjorde inte det i den budgetproposition som man
            skulle ha gjort det i. Det förtjänar man klander för.
          </note>
          <note>
            Regeringen har inte heller fått lov att uttala sig, sade K G
            Abramsson om granskningen. Jag vill återkomma till det. Men då
            får du läsa den rapport som jag visar här! Där har statssekreterare
            Claes Åhnstrand till och med bifogat det uttalande som han gjorde
            skriftligen till Riksrevisionen. Det är på tre sidor. Det är bra
            att kunna läsa Riksrevisionens rapporter. På s. 76 står det: Enligt
            min uppfattning har riksdagen inte beslutat att Vattenfall ska
            vara ett redskap för att uppnå svenska energi- och miljömål.
          </note>
          <note>
            Det är ett intressant citat, tycker jag. K G Abramsson säger
            så mycket. Bland annat säger han att Riksrevisionen har fått tillgång
            till allting och att man visst kan få fram allting. Men det har
            man inte fått. Man kan fråga efter saker, men då måste man fråga
            efter saker som man inte vet. Och det går inte att göra. Man har
            inte full tillgång till detta och inte den öppenhet som finns
            i alla andra revisionsfall där man reviderar statens verksamhet.
            Man måste fråga om saker som man inte känner till, och det är
            faktiskt omöjligt, K G Abramsson. Man kan inte säga att Riksrevisionen
            eller vi ledamöter har tillgång till allting.
          </note>
          <note type="speaker">
            Anf. 11 KARL GUSTAV ABRAMSSON (s) replik:
          </note>
          <note>
            Fru talman! Jag vet inte om jag nämnde det i mitt anförande,
            men jag har stor respekt för revisorer och för Riksrevisionen.
            Jag skulle verkligen aldrig negligera det som de säger och föreslår.
            Men jag tycker att Eva Flyborg har gjort politik av Riksrevisionens
            arbete och utnyttjar den för egna politiska syften, och det tycker
            jag verkligen inte är bra.
          </note>
          <note>
            Eva Flyborg säger att regeringen har yttrat sig över granskningsrapporten.
            Det har regeringen inte alls gjort. Det är ju först efter det
            att styrelsen har fattat beslut om en framställning till riksdagen
            som regeringen ska yttra sig, och det yttrandet finns inte. Man
            ska hålla sig till den gällande ordningen. Regeringen har sagt
            att man ska återkomma och kommentera detta. Det gäller bland annat
            den formlösa styrningen. Då får vi tillfälle att diskutera om
            det har varit något fel eller hur man ska åtgärda detta.
          </note>
          <note>
            Eva Flyborg tar också upp omöjligheten att skaffa information
            om de utländska bolagen. Först och främst måste vi hålla oss till
            den lagstiftning som gäller i respektive land; det är grundläggande.
            Jag tror också att man är så pass smart på Riksrevisionen att
            man kan ställa de frågor som behövs för att få ut det underlag
            som man behöver för att fullfölja granskningen i de utländska
            bolagen. Det där är bara ett sätt att försöka komma undan det
            faktum att vi har de här möjligheterna. Det tycker jag att Eva
            Flyborg, som sitter i Riksrevisionens styrelse, borde inse.
          </note>
          <note type="speaker">
            Anf. 12 EVA FLYBORG (fp) replik:
          </note>
          <note>
            Fru talman! En revision granskar det som finns. Man kan inte
            revidera det som man inte har tillgång till. Det är ett mycket
            enkelt axiom i revisionssammanhang.
          </note>
          <note>
            Det sade också riksrevisor Kjell Larsson när han var på besök
            hos oss i näringsutskottet och vi frågade om detta. Det var precis
            hans mening att det inte går att revidera någonting som man inte
            har. Det är omöjligt för en riksrevision att gissa sig till att
            det kanske kan finnas en oegentlighet någonstans. Man kan inte
            säga: Låt oss fråga om någonting vi inte vet och se om det finns
            någonting där! Det går inte att resonera på det sättet. Jag kan
            visa upp det som Claes Åhnstrand har skrivit igen. Här på s. 75,
            76 och 77 finns en reflexion från statssekreterare Claes Åhnstrand
            över denna rapport.
          </note>
          <note>
            Dessutom skulle regeringen ha återkommit i samband med budgetpropositionen,
            vilket man inte gjorde. Man är ålagd att återkomma, men man gjorde
            det inte. Det är fakta.
          </note>
          <note>
            Jag har två frågor.
          </note>
          <note>
            Tycker verkligen K G Abramsson att vinstmaximering går före allt
            annat? Den enda argumentering som jag hör för Vattenfalls härjande
            i Tyskland och Polen är att man levererar in så fantastiskt mycket
            pengar till statskassan. Det är ett råkapitalistiskt uttalande
            som jag inte hade trott att K G Abramsson skulle ta i sin mun.
            Men han fortsätter att tala om detta med en dåres envishet här
            i kammaren.
          </note>
          <note>
            Det faktum att regeringen tillämpar en formlös styrning och konstruktionen
            av dotterbolagen i Tyskland gör att insynen i Vattenfall och dess
            verksamhet är starkt begränsad. Det här gör att den demokratiska
            processen begränsas eller helt åsidosätts. Vi vet ju inte vad
            som händer i de tyska dotterbolagen. Är detta acceptabelt i ett
            demokratiskt land? Kan K G Abramsson ställa sig bakom att detta
            åtminstone borde förändras så att vi får en bättre insyn i sakernas
            tillstånd?
          </note>
          <note type="speaker">
            Anf. 13 KARL GUSTAV ABRAMSSON (s) replik:
          </note>
          <note>
            Fru talman! När det gäller riksrevisor Kjell Larssons redovisning
            i utskottet så kommer jag mycket väl ihåg det svar som han lämnade
            på den frågan. Vi har tillgång till allt det material vi behöver
            när vi frågar, sade han. Kan inte Riksrevisionen fullgöra sitt
            uppdrag på grund av en sådan möjlighet så måste man ifrågasätta
            hur man jobbar där. Jag har respekt för att Riksrevisionen klarar
            av det här jobbet. Jag tror att Eva Flyborg överdriver frågan
            om insynen i de utländska bolagen.
          </note>
          <note>
            När det handlar om vinstmaximering så agerar Vattenfall på tysk
            och polsk marknad med den lagstiftning som finns i respektive
            land. Jag tror att Vattenfall kan bidra till att skapa bättre
            miljö med sin verksamhet i Tyskland. Frågan är: Vilka alternativ
            har tyskarna? Den frågan har ställts, men ingen vill svara på
            den. De har sitt brunkol. I går på stämman kunde vi se av den
            redovisning som förmodligen är vetenskapligt underbyggd att vi
            kommer att få utnyttja ännu mer fossila bränslen för att klara
            av energiförbrukningen de närmaste 2040 åren. Det vore som sagt
            bra om Folkpartiet hade redovisat vilka alternativ som finns för
            tyskarna och polackerna i stället för att hela tiden kritisera
            staten och Vattenfall för det goda som de gör.
          </note>
          <note type="speaker">
            Anf. 14 ÅSA TORSTENSSON (c) replik:
          </note>
          <note>
            Fru talman! Jag uppfattade inte precis något speciellt dramatiskt
            korståg mot Vattenfall, K G Abramsson. Jag tycker snarare att
            det handlar om att K G Abramsson försöker lägga ut lite dimridåer.
          </note>
          <note>
            Däremot skulle jag vilja ha med mig honom på ett korståg mot
            de brister som finns i statens styrning av statliga bolag om dessa
            uppenbarligen undantar riksdagen från möjligheter att utöva sin
            granskningsmakt, precis som det står i grundlagen. Det skulle
            jag vilja ha med mig K G Abramsson på.
          </note>
          <note>
            Min frågeställning blir: Är inte K G Abramsson orolig över att
            riksdagen undantas sin möjlighet att utöva kontroll över den maktutövning
            som regeringen har? Därmed undantar man ju också allmänhetens
            möjligheter till insyn. Är inte detta något som K G Abramsson
            över huvud taget funderar på?
          </note>
          <note type="speaker">
            Anf. 15 KARL GUSTAV ABRAMSSON (s) replik:
          </note>
          <note>
            Fru talman! Åsa Torstensson vantolkar nog vad regeringen och
            vi socialdemokrater vill när det gäller de statliga företagen.
            Vi har aldrig sagt att man ska lägga locket på. Transparens är
            ett nyckelord när det gäller verksamhet i statliga företag. Det
            är väldigt viktigt att vi har insyn och kan styra. Man gör detta
            på grund av svensk lag, och lag stiftar vi i den här kammaren.
          </note>
          <note>
            Om lagen inte är bra måste Åsa Torstensson ta upp den frågan
            i stället. Vi har fel i aktiebolagslagstiftningen och vi har fel
            andra lagstiftningar om de statliga bolagen kan agera så oerhört
            ansvarslöst och med locket på för jämnan. Jag tycker inte att
            man gör det. Jag tycker att staten är ett föredöme när det gäller
            öppenhet och insyn i den statliga verksamheten.
          </note>
          <note>
            Sedan kan det förmodligen diskuteras om vi kan hitta instrument
            för att styra de statliga företagen bättre. Men då krävs det,
            vad jag förstår, en förändring i den lagstiftning vi har i dag.
            Är Åsa Torstensson då beredd att förorda en sådan förändrad lagstiftning?
            I mitt anförande ställde jag en fråga, Åsa Torstensson. Vilken
            är Centerns inställning till Vattenfall och Vattenfalls verksamhet?
            Är ni i maktpakten överens om att Vattenfall ska säljas av? Den
            frågan skulle jag vilja ha svar på.
          </note>
          <note type="speaker">
            Anf. 16 ÅSA TORSTENSSON (c) replik:
          </note>
          <note>
            Fru talman! Makten ser vi fram emot. Återigen försöker K G Abramsson
            lägga ut lite dimridåer i diskussionen om Vattenfall.
          </note>
          <note>
            K G Abramsson är riksdagsledamot och ansvarig för majoritetskonstellationen
            i riksdagen vad gäller svar på revisionens och revisionsstyrelsens
            anmärkningar. Konstitutionsutskottet har också framfört kritik
            mot att man i efterhand inte kan granska eller värdera styrningen
            av statliga bolag och i det här sammanhanget Vattenfall. Oroar
            inte det K G Abramsson? Det här handlar inte om att man måste
            ändra en lagstiftning.
          </note>
          <note>
            När man har en så kallad formlös styrning, som också K G Abramsson
            var inne på, där det inte krävs dokumentation undansätter man
            mycket medvetet riksdagens möjligheter att enligt grundlagen utöva
            den granskning som vi är satta att göra. Och därmed fråntar man
            även allmänheten, det vill säga de som äger statliga företag och
            Vattenfall, möjlighet till insyn. Det är demokratiskt väldigt
            avgörande.
          </note>
          <note>
            Sedan för jag gärna en diskussion om Vattenfall. Vi har haft
            diskussioner om statliga företag tidigare. Centerpartiet är ju
            med i underlaget för den kritik som riktats mot Vattenfall och
            energiomställningen. Jag tycker att man ska ha en viss självkritik,
            och det borde även K G Abramsson utöva. Styrningen till en aktiv
            miljöomställning är tolkningsbar och oprecis enligt revisionen.
            Krävs det då inte ett förtydligande? Borde inte K G Abramsson
            ta till sig detta och inte bara markera att allt är av godo?
          </note>
          <note type="speaker">
            Anf. 17 KARL GUSTAV ABRAMSSON (s) replik:
          </note>
          <note>
            Fru talman! Jag måste tyvärr konstatera att jag inte fick något
            svar på hur Centern ser på maktpaktens inställning till att sälja
            ut Vattenfall.
          </note>
          <note>
            När det gäller de andra invändningarna som Åsa Torstensson gör
            om styrningen vill jag fråga: Är inte Åsa Torstensson nöjd med
            hur man har hanterat frågan om att ge tydligare signaler om hur
            man ska delta i omställningsarbetet genom ändringen i bolagsordningen
            och genom den ganska tydliga och omfattande motivering som Vattenfalls
            styrelse till och med har fått intagen i bolagsstämmoprotokollet?
          </note>
          <note>
            Jag tycker att vi har tagit fasta på att det finns utrymme för
            att förbättra styrningen. När det gäller den formlösa styrning
            som Åsa Torstensson och andra har tagit upp ska ju regeringen
            återkomma. Vi får säkert tillfälle att diskutera detta.
          </note>
          <note>
            Jag tycker att lite av det som sägs antyder att vi inte klarar
            av detta med den lagstiftning som vi har i dag och att Åsa Torstensson
            och andra förordar en annan tingens ordning. Då är det dessvärre
            så att detta även kommer att gälla de privata företagen. Frågan
            är om Centern, och framför allt Moderaterna, gillar att man sätter
            fingret i ögat på bolagsledningar i privata företag. Den frågan
            kanske vi kan få svar på vid något senare tillfälle.
          </note>
          <note type="speaker">
            Anf. 18 MIKAEL OSCARSSON (kd) replik:
          </note>
          <note>
            Fru talman! Jag skulle vilja ställa två frågor till K G Abramsson.
          </note>
          <note>
            Vattenfalls investeringar i tysk kolkraft borde ha underställts
            Sveriges riksdag. Det har klargjorts av konstitutionsutskottet.
            Vad tycker K G Abramsson?
          </note>
          <note>
            Enligt Socialdemokraterna ska Vattenfall spela en viktig roll
            i omställningen av det svenska energisystemet till ett miljövänligt
            och långsiktigt hållbart system. I stället expanderar man på kolmarknaden
            i Tyskland. Är det rimligt, K G Abramsson?
          </note>
          <note type="speaker">
            Anf. 19 KARL GUSTAV ABRAMSSON (s) replik:
          </note>
          <note>
            Fru talman! Det är de borgerliga partierna som har gett instruktioner
            till regeringen om hur man ska förfara när det gäller förändringar
            i de statliga bolagens verksamhet. Jag har åberopat det i mitt
            inledningsanförande. Det är inte alls nödvändigt att gå tillbaka
            till riksdagen. Man har beskrivit det ganska ordentligt.
          </note>
          <note>
            Mikael Oscarsson måste först fråga sig själv om man på hösten
            1991 var med och tog ställning till något som inte var bra eller
            om det kanske borde gälla. Handlar det bara om att kasta sig över
            staten, den socialdemokratiska regeringen och Vattenfall? Är det
            för nöjet att få göra det som man ställer sådana här frågor?
          </note>
          <note>
            Den andra frågan handlade om att man expanderar på kolmarknaden.
            Vattenfall har en bolagsordning och en instruktion. Vattenfall
            har inte förbjudits att expandera utan snarare tillhållits att
            vara ett framgångsrikt energiföretag i Europa. Då finns det inga
            möjligheter att expandera och producera energi i Tyskland annat
            än med de naturtillgångar som finns där. Den tyska staten och
            delstatsparlamentet har godkänt detta. Det finns ingenting som
            hindrar Vattenfall att expandera. Vattenfall tar ett miljöansvar
            när det gäller utvecklingen av kolkraft i Tyskland. Det måste
            ändå stå klart för Mikael Oscarsson också. På det viset tycker
            jag att det är tillåtet för Vattenfall att expandera.
          </note>
          <note type="speaker">
            Anf. 20 MIKAEL OSCARSSON (kd) replik:
          </note>
          <note>
            Fru talman! K G Abramsson nämnde förut i en replik att borgerligheten
            står för något slags kapitalism. Jag tycker att det är tvärtom.
            Det är Socialdemokraterna som står för en rå och kall kapitalism.
            Det är snabba vinster på människors och miljöns bekostnad.
          </note>
          <note>
            Flera statliga bolag har hög sjukfrånvaro. Statliga bolag avskedar
            människor i Sverige och expanderar utomlands. Vin &amp; Sprit bedriver
            en hänsynslös marknadsföring gentemot ungdomar utanför Sveriges
            gränser. Vattenfall investerar i kol i Tyskland, Polen och Danmark.
            För mig står det klart att beteckningen s inte bara står för socialdemokrati
            utan också för stora vinster, och helst snabbt.
          </note>
          <note type="speaker">
            Anf. 21 KARL GUSTAV ABRAMSSON (s) replik:
          </note>
          <note>
            Fru talman! Jag tror inte att det övergripande är vinstmaximering,
            men kapitalism i svenska folkets tjänst skulle kanske kunna gå
            för sig. Det tycker jag i alla fall. Det kommer folket till del.
            Använder vi det till bra saker kan de statliga bolagen få tjäna
            väldigt stora pengar.
          </note>
          <note>
            Men jag tror att de statliga företagen har ålagts mycket mer
            långtgående restriktioner när det gäller att bedriva verksamhet
            än vad privata företag har gjort, och det gäller inte minst Vattenfall.
            Vattenfall är ett framgångsrikt företag som satsar på miljön för
            att man inte ska förstöra för framtida generationer.
          </note>
          <note>
            Jag tog med mig det lilla bladet från bolagsstämman. I den skriften
            får man på några korta sidor information om vad Vattenfall gör.
            Vattenfalls verksamhet bedrivs på ett professionellt sätt. Vattenfall
            satsar på energi- och miljöforskning. Vattenfall satsar på anläggningar
            för förnybar energi. Men det har gått Kristdemokraterna, Mikael
            Oscarsson och många fler förbi. Det handlar bara om korståget
            mot de statliga företagen, och nummer ett är Vattenfall.
          </note>
          <note>
            Vattenfall ska inte vara i statens ägo. Vattenfall ska förmodligen
            så småningom privatiseras. Det tycker inte socialdemokrater. Det
            vore förödande för svensk energipolitik, och det vore delvis också
            förödande för statskassan.
          </note>
          <note type="speaker">
            Anf. 22 LENNART BEIJER (v):
          </note>
          <note>
            Fru talman! Nu är frågan om jag också, efter den här holmgången,
            lyckas pressa fram några repliker. Det är alltid en konst, detta.
          </note>
          <note>
            Betänkandet som diskuterats en stund handlar ju om Riksrevisionens
            granskning av Vattenfall. Granskningen är begränsad till genomförandet
            av Vattenfalls uppgift inom ramen för de av riksdagen beslutade
            miljö- och energipolitiska målen samt naturligtvis redovisningen
            av bolagets verksamhet och agerande i Tyskland. Det handlar om
            Vattenfalls uppdrag, ägarstyrningen, insyn och kontroll av utländska
            dotterbolag samt huruvida regeringen bör inhämta riksdagens godkännande
            vid väsentliga förändringar och hur de förändringarna i så fall
            ska se ut. Riksrevisionen har också genomfört likartad tillsyn
            i fem andra statliga bolag, varför man naturligtvis kunde tycka
            att frågorna hade mått bäst av att få behandlas som en helhet.
            Den speciella frågan om Vattenfall AB:s uppdrag har dock rönt
            stort intresse och lett till många diskussioner. Därför har det
            blivit ett eget betänkande.
          </note>
          <note>
            Riksrevisionen anser i likhet med motionärerna i Folkpartiet,
            kd och Centern att det har varit otydliga formuleringar av bolagets
            uppdrag när det gäller genomförande av svensk miljö- och energipolitik
            och att detta skapat utrymme för olika tolkningar. Motionärerna
            intar en principiell ståndpunkt. Man är sannolikt inte helt överens
            om de riktlinjer som riksdagen antog 1997 men menar att regeringen
            misslyckats med att implementera de här riktlinjerna. Motionärerna
            noterar att det nu införs ett tillägg i bolagsordningen för Vattenfall
            men anser samtidigt att detta inte egentligen innebär någon förändring
            i grunden av relationen mellan de två viktiga storheterna: affärsmässighet
            och miljö- och energiomställning. I den moderata motionen, och
            i reservationerna, säger man uttryckligen att man inte vill ha
            några miljö- och energipolitiska målsättningar för bolaget.
          </note>
          <note>
            Fru talman! Hur ska vi då hantera den här frågan, om affärsmässighet
            samt miljö- och energiomställning? Den majoritet som står bakom
            1997 års energipolitiska beslut och den riksdagsmajoritet som
            står bakom tillägget i bolagsordningen anser att det statliga
            bolaget Vattenfall klarar att hantera båda dessa mål, affärsmässighet
            samt miljö- och energiomställning.
          </note>
          <note>
            Om det skulle vara så att företag som konkurrerar på en marknad
            med många aktörer enbart ska drivas kortsiktigt, affärsmässigt,
            och inte ta sociala eller miljömässiga hänsyn utöver lagarna har
            givetvis motionärerna, åtminstone de moderata, rätt. Då ska man
            givetvis inte skriva in ytterligare mål i bolagsordningen. Det
            är väl av den anledningen Moderaterna inte anser att företag ska
            ägas av staten eller andra samhällsaktörer. All affärsverksamhet
            ska bedrivas på privatkapitalistisk bog, anser Moderaterna. Därför
            vill de att alla statliga företag ska säljas ut så fort som möjligt.
            Det finns en viss konsekvens i detta resonemang, det får medges.
          </note>
          <note>
            Mot denna konsekventa, om jag får kalla det så, privatkapitalistiska
            linje står riksdagsmajoriteten och sannolikt också i väldigt hög
            grad svenska folket. Man vill behålla det statliga ägandet av
            Sveaskog, LKAB, Vin &amp; Sprit och naturligtvis Vattenfall. Man ser
            detta ägande som både naturligt och rationellt. De statliga bolagen
            skapar jobb i Sverige. De betalar skatt och skapar vinster som
            kommer svenska folket till del. Statliga bolag har också väldigt
            svårt att flytta ifrån höglönelandet Sverige. Statliga bolag kan
            ges uppdrag som anses viktiga för hela samhället. Vattenfall AB
            är ett ledande energibolag i norra Europa. Man har, samtidigt
            som man konkurrerar med andra bolag på marknaden, uppdraget att
            vara en aktiv aktör i den svenska energiomställningen samt ligga
            i framkant vad gäller miljö i de länder där man är verksam.
          </note>
          <note>
            Vattenfall AB spelar en viktig roll i energiomställningen redan
            i dag. Med de tillägg som har gjorts i bolagsordningen kommer
            denna roll att bli än tydligare. Det var några av oss som var
            på Vattenfalls öppna stämma i går. Jag håller med om att det är
            en trevlig upplevelse när kanske närmare 400 människor dyker upp
            för att få information och för att kunna ställa frågor om olika
            saker. Man ställde frågor om kärnkraft, hållbar utveckling, huruvida
            man ska kompensera kunder som drabbats av stormen och så vidare.
          </note>
          <note>
            Sådana öppna stämmor, en sådan informationsmöjlighet, en så direkt
            genomlysning som det här innebär, den utveckling som vi har just
            i fråga om de statliga bolagens öppenhet ut mot samhället detta
            vore naturligtvis inte möjligt om Vattenfall hade varit ett utländskt
            privatkapitalistiskt företag. Då hade möjligen dem av oss som
            köpt aktier i detta bolag varit med på stämman.
          </note>
          <note>
            På stämman i går, men även i diskussionen, har vi hört från olika
            håll, det kan vara Naturskyddsföreningen, Greenpeace, Eva Flyborg,
            att det här med kol är förfärligt. Här har vi i Sverige kommit
            så långt att vi har bestämt att vi ska ställa om energisystemet.
            Vi ska använda vårt statliga bolag i det sammanhanget. Då tycker
            Eva med flera att det är förfärligt att man investerar i kolkraft
            och kärnkraft i Tyskland och Polen. Då har man inte riktigt förstått
            hur den europeiska energimarknaden ser ut. Man kan naturligtvis
            strunta i att vara med och ta fajten på den europeiska marknaden.
            Men då måste man också vara beredd på att det egna bolaget kommer
            att bli utkonkurrerat.
          </note>
          <note>
            Jag tror att det är mycket bra också ur miljösynpunkt i Tyskland
            och Polen, att få en sådan spelare som Vattenfall, som faktiskt
            har, det får vi väl ändå erkänna allihop, en klar miljöinriktning
            och känner av trycket från sin hemmaopinion, från sin ägare, riksdagen,
            svenska folket. Det är klart att de gör ett bra jobb i både Polen
            och Tyskland. Det är klart att de kommer att hjälpa till i den
            omvandling som också behövs där.
          </note>
          <note>
            Sedan är det faktiskt så att det är brunkol som gäller i Tyskland
            och Polen. Om vi går på linjen att vi inte vill ha med detta att
            göra, vi vill ha rena händer, svenska Vattenfall får inte pyssla
            med sådant här, då ska någon annan stackare pyssla med den här
            kolen och kärnkraften. Jag tror att det är en ganska bra variant
            att Vattenfall dels ser till att vara kvar som spelare på den
            europeiska marknaden, dels tar ett stort ansvar för energisituationen,
            den nödvändiga omställningen också i norra Europa.
          </note>
          <note>
            Hade Eva Flyborg varit med på den förra debatten, där också Horno
            nämndes, och jag trodde att hon i alla fall hade läst den, hade
            hon förstått att det där inte är någon fråga som man ska köra
            med längre. Nu vet man från år till år, 25 år framåt, vilka byar
            som måste flytta i östra Tyskland för att man ska få den energiproduktion
            som staten kräver. Det är inget konstigt nere i östra Tyskland.
            Alla vet om att det är på det här sättet. Man ordnar nya bostäder,
            och man gör det på ett väldigt bra sätt såvitt jag förstår. Här
            i Sverige har vi ju likartade situationer, att vi ska flytta på
            halva Kiruna, halva Malmberget. Där är det inga människor som
            protesterar. Man gillar naturligtvis inte situationen, men man
            vet om att det här är nödvändigt.
          </note>
          <note>
            Fru talman! Jag anser att Riksrevisionen gör ett mycket viktigt
            arbete. Riksrevisionens granskning av de statliga bolagen är viktig
            för att åstadkomma förändringar och förbättringar av vår skötsel
            av den statliga koncernen. Det är viktigt att olika beslut kan
            följas både i Regeringskansliet och i bolagen.
          </note>
          <note>
            Det känns dock konstigt att i denna debatt diskutera med vice
            ordföranden i Riksrevisionen Eva Flyborg. Representerar hon Riksrevisionen
            eller Folkpartiet? Är hon inte i viss mån jävig i den här frågan?
            Använder hon riksrevisionsrapporten för att understödja sin egen
            kritik av Vattenfalls investeringar i Tyskland? Använder hon Riksrevisionen
            för att driva frågan om Vattenfalls privatisering?
          </note>
          <note>
            Jag inser att detta är svåra frågeställningar. I många andra
            sammanhang är dock vi som riksdagsledamöter väldigt försiktiga
            med att agera på områden där vi inte känner att vi har det riktiga
            mandatet. Jag tycker att detta är en svår fråga, men jag tycker
            ändå att den behöver ställas i sammanhanget.
          </note>
          <note>
            Jag yrkar bifall till utskottets förslag i betänkandet i dess
            helhet.
          </note>
          <note type="speaker">
            Anf. 23 ANNE-MARIE PÅLSSON (m) replik:
          </note>
          <note>
            Fru talman! Jag har egentligen en ganska kort fråga.
          </note>
          <note>
            Det är uppenbart att Lennart Beijer här pratar om Vattenfall
            medan jag pratar om förtroende, eller ska vi säga brist på förtroende.
            Då är min fråga till Lennart Beijer: Lennart Beijer tillhör ett
            parti som ingick en energipolitisk överenskommelse med regeringen
            1996 där det stadgades att Vattenfall skulle ha en alldeles speciell
            ställning i den energipolitiska omställningen. Och så finner man
            sju åtta år senare att kompisen från 1996, alltså regeringen,
            inte gjort någonting för att hålla sitt löfte. Hur känns det som
            representant för Vänstern att bli utsatt för den situationen?
          </note>
          <note type="speaker">
            Anf. 24 LENNART BEIJER (v) replik:
          </note>
          <note>
            Fru talman! Ja, Anne-Marie, att gå in på sådana där intrikata
            frågor är ju besvärligt.
          </note>
          <note>
            Ända sedan 1996 har diskussionerna pågått om hur energiomställningen
            ska hastas på och hur vi lyckas med den. Jag tror att samtliga
            partier i riksdagen kan ha synpunkter på sitt eget bolag och tycka
            att de skulle göra mer. På det hela taget har vi dock sett att
            trots att energibranschen och Vattenfall är stora kolosser där
            investeringar tar lång tid att genomföra och det tar lång tid
            att förändra någonting har det ändå skett saker.
          </note>
          <note>
            Vi har faktiskt varit ganska nöjda med utvecklingen. Vi tycker
            att vi tar steg för steg. Om inte annat märker vi när vi någon
            gång om året debatterar i den här församlingen att det finns vissa
            partier som tycker att stegen går alldeles för snabbt.
          </note>
          <note type="speaker">
            Anf. 25 ANNE-MARIE PÅLSSON (m) replik:
          </note>
          <note>
            Fru talman! Hade jag varit vänsterpartist hade jag varit rätt
            sur, besviken eller förbannad på en samarbetspart som så uppenbart
            har lurat mig in i en överenskommelse. Man slingrar sig och säger
            att man arbetar hårt, att det är svårt och det ena med det andra
            men ett, tu, tre, när pressen blir stor från Riksrevisionen, då
            gör man någonting. Vad är det för kompis att samarbeta med? Om
            man kommit överens om någonting, ligger det då inte i korten att
            man på ett aktivt, ärligt och engagerat sätt ska arbeta för att
            genomföra det man kommit överens om?
          </note>
          <note>
            Det kan till och med vara så illa att man faktiskt har styrt
            bolaget. Det kanske inte alls har varit formlös styrning; det
            kan ha varit en mycket aktiv styrning vilket jag misstänker från
            Näringsdepartementets sida i den riktningen att man inte vill
            att Vattenfall ska ha det här särskilda energipolitiska uppdraget.
            Man sade ett till Vänsterpartiet och gjorde någonting helt annat,
            för man insåg att det var bättre. Men för att inte bli ertappad
            med byxorna neddragna valde man att inte dokumentera någonting
            alls. Då är ju förtroendeförlusten ännu större. Hur ska man från
            Vänsterns sida, kort sagt, agera framgent för att inte försätta
            sig i en sådan situation att man luras in i överenskommelser som
            regeringen inte tänker leva upp till?
          </note>
          <note type="speaker">
            Anf. 26 LENNART BEIJER (v) replik:
          </note>
          <note>
            Fru talman! Ett relativt långt liv, Anne-Marie Pålsson, gör att
            man blir lurad många gånger. Det här är en kort period sedan 1997.
            Jag är ganska nöjd med utvecklingen. Det finns säkert vänsterpartister
            som är både sura och besvikna och som vill att det ska gå fortare,
            men jag tycker ändå att vi har tagit väldigt viktiga steg. Om
            man jämför med världen i övrigt kan man ändå vara glad över Sveriges
            agerande.
          </note>
          <note>
            Det finns en sanning i Anne-Maries och Moderaternas agerande.
            Ni säger att ni inte vill ha något särskilt uppdrag för statliga
            Vattenfall. Det är väl lite grann här diskussionen har gått: Hur
            mycket kan man lägga på? Hur tydlig får man vara? Precis som Anne-Marie
            tycker jag att den energipolitik vi bestämmer i denna riksdag
            ska gälla alla bolag i Sverige. Att vi i detta fall har tillgång
            till ett stort eget bolag som ändå kan vidta vissa mått och steg
            tycker jag är en stor fördel.
          </note>
          <note type="speaker">
            Anf. 27 EVA FLYBORG (fp) replik:
          </note>
          <note>
            Fru talman! Jag har känt Lennart Beijer i ganska många år. Vi
            har suttit i samma utskott och haft en hel del debatter genom
            åren. Även om vi för det mesta brukar landa på olika sidor av
            besluten brukar jag ändå kunna respektera Lennart Beijers uppfattningar
            och det han säger. Det är en hel del kloka saker ibland.
          </note>
          <note>
            Men nu tror jag verkligen att du har huggit i sten. Skulle det
            finnas en jävighet för att man sitter i Riksrevisionens styrelse?
            Nej, absolut inte! Detta har Lennart Beijer själv varit med och
            beslutat om. Beslutet om styrelsens tillsättning togs här i kammaren.
            Det är nämligen en lag som styr Riksrevisionens verksamhet, och
            den har vi varit med och beslutat om själva här i riksdagen.
          </note>
          <note>
            Där sitter för övrigt också partikamraten Per Rosengren, till
            exempel. Där sitter socialdemokraten Per Erik Granström, som också
            tillhör näringsutskottet. Anne-Marie Pålsson sitter också där,
            som representerar Moderaterna i denna debatt. Det är alltså ingenting
            konstigt med det.
          </note>
          <note>
            Jag är lite besviken över att man försöker degradera Riksrevisionens
            rapporter och den berättigade kritik som vi framför från oppositionens
            sida med att vi på något sätt skulle vara jäviga. Det är ganska
            lågt, tycker jag.
          </note>
          <note>
            Detsamma gäller K G Abramsson, som var inne på samma lite förringande
            taktik förut. Jag vill verkligen påpeka att detta inte är trevligt
            i debatten.
          </note>
          <note>
            Jag har en fråga att ställa. Kapitalism i folkets tjänst, talade
            K G Abramsson om. Ställer Vänsterpartiet och Lennart Beijer upp
            på den beskrivningen. Är det så Vattenfall ska uppfattas?
          </note>
          <note type="speaker">
            Anf. 28 LENNART BEIJER (v) replik:
          </note>
          <note>
            Fru talman! Det här är känsliga och mycket viktiga frågor, Eva.
            Jag bara ställer mig frågan: Är det så jättebra att man agerar
            så hårt som representant både för Riksrevisionen och för sitt
            parti i sådana här frågor? Jag har ingenting emot att Eva och
            andra sitter i Riksrevisionen. Det är ett jätteviktigt jobb. Det
            är bara det att det kan bli problem när vi hanterar dessa frågor
            i vårt utskott. När en ledamot har väldigt stor insyn och ett
            helt annat ingångsläge än andra kan det bli lite småknepigt.
          </note>
          <note>
            Vad gäller kapitalism i folkets tjänst är det väl ungefär så
            vi har levt i det här landet sedan åtminstone 1917. Vi försöker
            göra den kapitalismen så bra som möjligt. Det är naturligtvis
            inte lösningen på problemet, men så länge den finns ska den naturligtvis
            vara i folkets tjänst. Det tycker jag också.
          </note>
          <note type="speaker">
            Anf. 29 EVA FLYBORG (fp) replik:
          </note>
          <note>
            Fru talman! Det är alltså ett problem att det finns representanter
            från Moderata samlingspartiet, Folkpartiet och även Socialdemokraterna.
            Då undrar jag bara om samma fråga ska ställas till den socialdemokratiske
            medlemmen i näringsutskottet som också sitter i Riksrevisionens
            styrelse.
          </note>
          <note>
            Jag tror att vi lite till mans måste läsa på vad egentligen Riksrevisionens
            styrelse gör. Vi har till uppgift att besluta om rapporterna ska
            skickas till riksdagen eller ej. I fallet Vattenfall kan jag bara
            meddela Lennart Beijer att även hans parti, Vänsterpartiet, stod
            bakom att skicka rapporten till riksdagen. Sju partier står enhälligt
            bakom att skicka denna skrivelse till riksdagen. Det kan inte
            innebära något problem för Lennart Beijer.
          </note>
          <note>
            Det som borde vara problem tycker jag är hur Vattenfall agerar
            i Tyskland. Man vet 25 år i förtid vilka byar som kommer att behöva
            flyttas, säger Lennart Beijer, ganska odramatiskt från talarstolen.
            Men det är dramatik, Lennart Beijer. Vi fick i går på tv till
            exempel ta del av förtvivlade bybor som nu agerar för den by som
            står näst i tur att skövlas för att Vattenfall ska bryta sitt
            kol.
          </note>
          <note>
            Den enda argumenteringen jag har hört är att vi får in mycket
            pengar till statskassan, en kapitalism i folkets tjänst. Men går
            detta verkligen före miljöhänsyn, gott uppträdande eller till
            exempel gammal, hederlig moral?
          </note>
          <note type="speaker">
            Anf. 30 LENNART BEIJER (v) replik:
          </note>
          <note>
            Fru talman! Jag börjar med frågan om Tyskland. Byar flyttas,
            och alla vet om detta. Det finns planering långt framåt. Jag tror
            också att det kan skapa stora slitningar när det här ska ske,
            men det har ändå skett i årtionden, och det kommer att ske i årtionden.
          </note>
          <note>
            Jag vore jätteglad om vi kunde använda någonting annat än brunkol,
            men nu är det brunkol som finns i Tyskland. Då är frågan, om någon
            annan än Vattenfall sköter det jobbet, blir byborna i den by som
            Eva hänvisar till gladare på det sättet? Är det inte ändå så att
            vi med Vattenfall på den här banan dels kan få en mycket bättre
            diskussion om att gå snabbare fram för att hitta nya energislag,
            dels få en så human hantering som man kan tänka sig?
          </note>
          <note>
            Det är helt okej att de sju partierna har skickat in rapporten
            till riksdagen. Det är klart att man ska göra det. Det jag är
            ute efter är hur man agerar. Om jag känner att det är lite besvärligt
            när jag möter Riksrevisionens vice ordförande i debatten om Riksrevisionens
            rapport om Vattenfall är det en sak. Att ledamöter i riksdagen
            sitter i Riksrevisionen tycker jag är helt okej. De ska lägga
            fram sina rapporter och dem ska vi läsa och använda så långt det
            är möjligt.
          </note>
          <note type="speaker">
            Anf. 31 INGEGERD SAARINEN (mp):
          </note>
          <note>
            Fru talman! Vi diskuterar i dag regeringens styrning av Vattenfall,
            och vi diskuterar i viss mån styrningen av andra statliga bolag.
          </note>
          <note>
            Regeringen har fått i uppdrag, kan man säga, av Riksrevisionen
            att återkomma till riksdagen med förslag till klargörande och
            förtydligande av Vattenfalls miljö- och energipolitiska uppdrag.
            Det här är gjort i och med ändringen av bolagsordningen som genomfördes
            på Vattenfalls årsstämma i går.
          </note>
          <note>
            När det gäller styrningen av de statliga bolagen generellt diskuterar
            vi inte detta så väldigt mycket i det här betänkandet. Saken är
            den att regeringen ska återkomma om den frågan i skrivelsen och
            i en diskussion om sex bolag som har granskats. Det ska vi återkomma
            om senare.
          </note>
          <note>
            Jag tycker att det är ett rimligt sätt att arbeta. Eftersom vi
            snart ska diskutera den allmänna generella styrningen av bolag
            är det rimligt att ta upp Vattenfall i det sammanhanget och dra
            upp de stora linjerna för hur vi tycker att styrningen ska ske.
            Om det sedan är specifika delar av styrningen för Vattenfall som
            inte ryms inom det generella på något enkelt sätt får vi återkomma
            till det senare och ta den frågan då.
          </note>
          <note>
            Jag tycker att det är ett ganska rimligt sätt att arbeta. Därför
            har jag varit med utan reservationer i det här betänkandet, även
            om jag har ett par särskilda yttranden för att förtydliga att
            jag inte tycker att frågan om den statliga styrningen är utagerad,
            långt därifrån. Den måste vi ta upp mycket seriöst framöver. Jag
            håller med om att den statliga styrningen är otydlig, och det
            finns väldigt mycket som bör göras för att förbättra den. Men
            vi återkommer alltså till detta i ett senare sammanhang. Det tycker
            jag faktiskt är okej.
          </note>
          <note>
            Den lilla förändring som bolagsordningen fick innebär faktiskt
            att vi har noterat att Vattenfall uppenbarligen inte har förstått
            det uppdrag man fick av samarbetspartierna 1997. Man har heller
            inte förstått det som har stått i näringsutskottets betänkanden
            om hur Vattenfall ska styras.
          </note>
          <note>
            Vattenfall behöver alltså en tydligare signal om hur regeringen
            ser på styrningen. Det har de nu fått. Man kan ju tycka vad man
            vill om att man ska behöva vara så, som jag upplever det, övertydlig.
            Men nu har vi i alla fall agerat samfällt och varit övertydliga,
            så får vi se vad resultatet av det blir.
          </note>
          <note>
            Förutom det lilla tillägget i bolagsordningen, som befäster det
            som redan var beslutat om hur Vattenfall ska göra, var det några
            andra intressanta förändringar. I motiveringen till ändringen
            av Vattenfalls bolagsordning står till exempel så här: Att verka
            för en miljövänlig produktion och ökad användning av förnybar
            energi samt erbjuda sina kunder rådgivning om produkter kring
            energieffektivisering även i utlandsverksamheten bedöms ingå naturligt
            i en långsiktigt framgångsrik strategi. Vattenfall bör sträva
            efter att ligga i framkant inom dessa områden i de länder där
            bolaget verkar.
          </note>
          <note>
            Det här är också tämligen tydligt, tycker jag, och sätter något
            slags mall för vad vi förväntar oss av Vattenfalls ageranden i
            andra länder framöver. Det är tydligt. Vi får se om det är tillräckligt
            tydligt.
          </note>
          <note>
            Kanske ännu tydligare är det som finns med som tillägg till verksamhetsberättelsen,
            där det står att Vattenfall bör kunna svara för minst fem terawattimmar
            ny elproduktion från förnybar energi inom vindkraft, bioenergi
            och solenergi i Sverige från 2002 års nivå till 2010 under förutsättning
            att de stödsystem som finns bevaras, relevanta tillstånd ges inom
            rimlig tid och att bolaget får möjlighet att förvärva rättigheter
            på affärsmässiga villkor.
          </note>
          <note>
            Här har vi specificerat vad de fem terawattimmarna är för någonting,
            vilket jag ser som väldigt viktigt. Fem terawattimmar är ju vad
            Vattenfall faktiskt bör åstadkomma eftersom de har halva elproduktionen,
            och tio terawattimmar är vad som ska gälla för hela landet fram
            till 2010. Fem terawattimmar är inget dramatiskt, men det uppfattas
            ändå som intressant av Vattenfalls styrelse. Jag förstod att de
            tog upp det på stämman i går.
          </note>
          <note>
            Men det jag tycker är speciellt intressant i detta är alltså
            specificeringen inom vindkraft, bioenergi och solenergi.
          </note>
          <note>
            Miljöpartiet kommer inte att vara med på att till exempel småvattenkraft
            räknas in i det Vattenfall åstadkommer i fråga om förnybar energi.
            Det är en av betydelserna av det här. Utbyggnad av småvattenkraften
            ger stora miljöproblem, och den motsvarar inte de vinster man
            får i energi och el. Preciseringarna att det gäller vindkraft,
            bioenergi och solenergi är bra.
          </note>
          <note>
            Ett till viktigt tillägg handlar om att Vattenfall tar ledningen
            i branschen med att säkra elleveranserna, bland annat genom att
            så fort som möjligt isolera eller där det är möjligt gräva ned
            elledningar. Arbetet med driftsäkra nät ska ge märkbara resultat
            inom ett till två år och bör slutföras senast till utgången av
            2008. Det här är bra saker som bolaget har att rätta sig efter.
          </note>
          <note>
            Frågan om den generella styrningen återkommer vi till. Den är
            naturligtvis jätteviktig.
          </note>
          <note>
            Jag reagerade på Eva Flyborg som kommenterade att Vattenfall
            har fått uppdraget affärerna först och sedan miljön, det hela
            ska ske inom affärsmässiga villkor. Det känns märkligt för mig
            att höra att Eva Flyborg ser en sådan skillnad mellan affärer
            och miljö. De behöver inte stå emot varandra. En skicklig bolagsstyrelse
            arbetar för framtiden och gör det på ett lönsamt sätt. Det handlar
            för en skicklig bolagsstyrelse om att få konsumenterna med sig.
            Vi kan titta på ett företag som Body Shop som har jobbat mycket
            med att få sina konsumenter med sig och att jobba på ett nytt
            sätt. Det går bra för dem. Det är fullt möjligt att förena detta.
            Jag hoppas att tankegången med två olika saker som inte passar
            ihop var en lapsus från Eva Flyborg.
          </note>
          <note>
            Jag konstaterar att Vattenfall inte, som vi ser det, har agerat
            på ett miljömässigt sätt hittills. Till exempel har gammal teknik
            i Tyskland köpts för 100 miljarder. Låt oss för ett ögonblick
            tänka på vad 100 miljarder i investeringar i ny teknik hade betytt
            för Sverige. Problemet med utvecklingen på energimarknaden och
            elmarknaden är ju inte att det finns en brist på idéer, en brist
            på nya tekniker som fungerar och som kan leda framåt och göra
            mycket för samhället. Problemet är ju att de som har de nya idéerna
            om företag och innovationer inte har möjlighet att finansiera
            sina innovationer. De förmår inte av ekonomiska skäl att skapa
            nya företag. Här är det mycket som kan göras av den som har ekonomiska
            möjligheter.
          </note>
          <note>
            Tanken svindlar om Vattenfall hade investerat en större del av
            detta på möjligheter i Sverige i stället för att gräva i Tyskland.
          </note>
          <note>
            Jag har också reagerat på vad Östros har sagt i en artikel, nämligen
            att Vattenfall ska hämta hem vinster från Tyskland för att investera
            i miljöteknik i Sverige. Vi hade tyska gäster häromdagen. Vi berättade
            för dem vad Östros hade sagt. De hoppade högt. Jag förstår dem.
            Tyskland är väl ändå ingen koloni? Det rimliga är väl att om Vattenfall
            jobbar med energi i Tyskland att man investerar sina vinster i
            Tyskland. Det rimliga är när man jobbar med energi i Sverige att
            man investerar sina vinster i Sverige. Det är inte snyggt om Vattenfall
            uppträder som om Tyskland vore en koloni.
          </note>
          <note>
            Jag funderar också på vad Lennart Beijer sade. Han tycker att
            Vattenfall har en miljöinriktning som är okej. Jag har svårt att
            få det att gå ihop. Jag funderar också på hur det kan vara möjligt
            att Lennart Beijer tycker att det som sker i Tyskland med förflyttning
            av byar och utplånande av både utrotningshotad kultur och utrotningshotad
            natur, till exempel Lakoma, ett Natura 2000-område, är okej.
          </note>
          <note>
            Jag har tittat på Vattenfalls årsredovisning. Man konstaterar
            att en stor del av den fossila energin i Europa kommer att behöva
            ersättas fram till 2020. Underförstått har Vattenfall här stora
            möjligheter att vara med. Sedan konstaterar man att de konkreta
            projekten är till exempel brunkolskraftverk i östra Tyskland på
            1 410 megawatt. Jag blir lite matt när jag läser sådant. Jag önskar
            att investeringarna skulle se helt annorlunda ut. Nu har Vattenfall
            de tyska verken, men framtiden borde väl kunna se annorlunda ut.
            Visst måste Vattenfall också i enlighet med det som vi nu har
            tvingat på dem på bolagsstämman ta konsekvenserna av detta och
            investera på ett annat sätt och inte fortsätta brunkolsinvesteringarna
            i all oändlighet.
          </note>
          <note>
            Min poäng i detta är att statliga bolag borde ha ett särskilt
            helhetsansvar, inte bara statliga bolag i och för sig. Nyckeln
            till den framtida miljön, en beboelig värld, ett beboeligt Sverige,
            ligger i huvudsak i näringslivets händer. Statens uppdrag är att
            styra med miljö- och konkurrensregler. Konsumenternas uppdrag
            är att styra med sina köp och på så sätt påverka och tvinga bolagen.
            Men bolagen har nyckelrollen mot framtiden. Hur sköter de den?
            Ett stort statligt bolag som Vattenfall, som har hälften av Sveriges
            elmarknad, har ett enormt ansvar för framtiden.
          </note>
          <note>
            40 % energibesparing borde kunna göras i byggnader framöver.
            Byggbolagen tar inte sitt ansvar. De bygger för att bygga, inte
            för att förvalta. Någon annan betalar senare notan för energin.
            Vi själva, våra barn och barnbarn betalar miljönotan så småningom.
            I stället sysslar byggbolagen med att bilda karteller och håller
            på med brottslig verksamhet om man får vara lite stygg.
          </note>
          <note>
            Vattenfall kan också göra massor vad gäller energiförsörjningen
            i stort. Men en del av detta handlar om småskaliga energiförsörjningsmöjligheter.
            Till exempel solvärme är numera helt kommersiellt möjlig. Den
            skulle kunna ge stora besparingar i elvärme. Men en utveckling
            av solvärme ger inte Vattenfall intäkter. Är det ändå naturligt
            att de är ointresserade? Jag tycker inte det. Det är viktigt att
            de har så stora möjligheter till helhetssyn.
          </note>
          <note>
            Människorna i Sverige märker att de som har nyckelrollen och
            har stora möjligheter att göra något åt helheten i stället ser
            i stuprör som går rakt ned i de egna plånböckerna. Hur tror vi
            att det kommer att påverka Sveriges konsumenter, Sveriges folk,
            när man ser att de som sitter i ledningen och har makten och möjligheterna
            bara tänker i stuprör som leder rakt ned i plånböckerna?
          </note>
          <note>
            Vattenfall köper och bygger brunkolsanläggningar och satsar på
            kärnkraft. Man driver bort människor från sina bostäder, river
            byar och utarmar kultur- och naturmiljöer. Vattenfall har inte
            visat att man tar ansvar. Nu försöker vi tvinga dem.
          </note>
          <note type="speaker">
            Anf. 32 LENNART BEIJER (v) replik:
          </note>
          <note>
            Fru talman! Jag hade inte tänkt att ta replik på Ingegerd Saarinen,
            men det var ett par saker som jag tycker ändå vore dumt att inte
            reda ut. Här har nämnts olika siffror om investeringarna i Tyskland
            och Polen. Det har i alla fall handlat om 70 miljarder. Ingegerd
            Saarinen sade 100 miljarder. Vi ska vara lite försiktiga med siffrorna.
            Jag tror att den totala investeringen handlar om runt 80, men
            även jag är osäker. Man ska alltså vara försiktig med siffrorna.
          </note>
          <note>
            Ingegerd Saarinen säger då: Om man hade investerat dessa 100
            miljarder på förnybar energi i Sverige i stället hade man fått
            så mycket mer. Nu är problemet detta att man för att kunna göra
            det måste få täckning för investeringarna. Därför kan man inte
            laborera med sådana stora pengar åt båda hållen. Det gäller naturligtvis
            för Vattenfall att tjäna in pengar så att man kan vara offensiv
            vad gäller energiomställningen.
          </note>
          <note>
            Ibland kanske vi inte ska skälla på Vattenfall, Ingegerd, därför
            att Vattenfall inlevererar 5,6 miljarder till den statskassa som
            riksdagen ska använda. Då åligger det Ingegerd, mig och andra
            att använda de 5,6 miljarderna för att satsa på sådana saker som
            Vattenfall kanske inte satsar på just nu. Vi har också sådana
            möjligheter.
          </note>
          <note>
            När det gäller kolbrytning i Tyskland vet Ingegerd att det till
            97 % är brunkol i energiproduktionen i Tyskland och Polen. De
            tyska lagarna gäller ju för svenska bolag också. Jag tror inte
            att Vattenfall gör någonting som är olagligt. Jag tror att de
            gör allt de kan för att klara de byar som måste flyttas. Varför
            måste man ta i så? Är det inte i stället mycket positivt att det
            är Vattenfall som finns i norra Tyskland? Då kan vi prata med
            dem en gång om året på deras öppna stämmor, och vi kan diskutera
            nästan varje dag i riksdagen, och på det sättet kan vi påverka
            vad som händer och sker.
          </note>
          <note type="speaker">
            Anf. 33 INGEGERD SAARINEN (mp) replik:
          </note>
          <note>
            Fru talman! Jodå, visst kan vi resonera med dem då och då, till
            exempel en gång om året. Men hittills har resonemangen inte fört
            så långt. De har väl lyssnat och skakat av sig, ungefär som katten
            skakar av sig vatten. Jag vet inte vad vitsen ska vara, när deras
            satsningar inte är intressantare ur miljösynpunkt eller etisk
            synpunkt än vad andra bolags satsningar skulle vara. Varför ska
            vi då heja på deras satsningar? Det är klart att det kan vara
            bra att få lite intäkter till statskassan, men ska det verkligen
            bara handla om det?
          </note>
          <note type="speaker">
            Anf. 34 LENNART BEIJER (v) replik:
          </note>
          <note>
            Fru talman! Jag tycker att vi bör värdesätta lite mer, i alla
            fall Ingegerd och jag, att vi just kan prata, att vi just kan
            ställa krav på Vattenfall. Det kommer inte ens upp till diskussion
            här hos oss att vi har ett antal andra stora bolag som finns på
            den svenska marknaden som också har kol och kärnkraft. Ingen av
            oss tror ens att det vore möjligt att påverka dem på det sättet.
            Jag tycker att vi ska ta chansen.
          </note>
          <note>
            Dessutom har vi bevis för att väldigt mycket har gjorts vad gäller
            satsningar på ny energi, de investeringar som nu sker i vindkraft
            och annat från Vattenfalls sida. Jag tror att vi nu har kommit
            i det läget, efter ett antal års diskussioner, att Vattenfall
            kommer att bli en mycket mer aktiv spelare vad gäller att vara
            med i energiomställningen. Det bör vi värdesätta.
          </note>
          <note type="speaker">
            Anf. 35 INGEGERD SAARINEN (mp) replik:
          </note>
          <note>
            Fru talman! Jag är glad att Lennart Beijer tror att Vattenfall
            kommer att bli en mycket mer aktiv spelare när det gäller miljö,
            etik och så vidare framöver. Jag hoppas att vi kan hjälpas åt
            att vara som en terrier i hasorna på Vattenfall för att få se
            det inträffa. Hittills har de inte visat framfötterna i det avseendet,
            tycker jag. Det har snarare varit ett sorgligt spektakel att se
            hur de hanterar det stora, fantastiska uppdrag som de har ett
            statligt bolag med halva elförsörjningen. Tänk vad de skulle kunna
            åstadkomma om de hade siktet inställt på att göra vettiga saker,
            och inte bara, som hittills, siktet i stupröret ned i plånboken.
          </note>
          <note>
            Jag hoppas, precis som Beijer, att det ska bli en förändring
            nu. Vi har ju skrivit in viktiga förändringar i de dokument som
            ska styra Vattenfall. Vi tänker skriva in, hoppas jag, viktiga
            förändringar när det gäller statens styrelse av bolag över huvud
            taget. Det handlar ju om att göra vettiga regler, så att de gör
            det som staten anser att de ska göra, åtminstone i någon mån.
          </note>
          <note>
            Hur är det då vad gäller andra bolag? Jag tycker inte att Vattenfall
            har visat större framfötter än andra bolag. Statens uppdrag är
            naturligtvis att styra dem alla och göra det på ett effektivare
            sätt, att sätta upp begränsningar och regler för hur företagen
            agerar. Det sker ju, fast vi kan vara överens om att det sker
            för långsamt.
          </note>
          <note>
            Överläggningen var härmed avslutad.
          </note>
          <note>
            7 § Ökad patientsäkerhet på läkemedelsområdet
          </note>
          <note>
            Föredrogs
          </note>
          <note type="speaker">
            Anf. 36 CRISTINA HUSMARK PEHRSSON (m):
          </note>
          <note>
            Fru talman! Med den snabba utvecklingen av nya läkemedel krävs
            det, inte bara med tanke på äldre, multisjuka och kroniskt sjuka,
            en helhetsbild och en erfarenhet som kan vara till stöd och till
            hjälp såväl för forskningen som för den enskilda patienten. Också
            brist på läkemedelsrevisioner i särskilda boenden, utbildad personal
            och stor personalomsättning kan leda till att äldre äter för mycket
            läkemedel. Allt löser sig inte till det bästa bara genom att vi
            här i dag ska besluta om förteckningar och register. Det tror
            jag att vi alla är medvetna om.
          </note>
          <note>
            Elva läkemedel per dag så mycket måste i genomsnitt en äldre
            i Jönköpings län äta, enligt en utredning i länet. Fyra av fem
            har psykofarmaka. Var femte har preparat som bör undvikas på grund
            av förvirring. I genomsnitt har man tre olika förskrivare. Socialstyrelsen
            skriver i sin utvärdering av äldres läkemedelsanvändning att det
            är risk för uppenbara kvalitetsbrister.
          </note>
          <note>
            En överläkare på ett sjukhus berättade för mig hur det går till
            när en äldre patient kommer in till akuten från ett särskilt boende.
            De kommer in, berättar han, och om de har tur finns det plats
            så att man kan ligga på observation över natten. Nästa dag får
            de åka tillbaka till det särskilda boendet, med en ny burk piller.
          </note>
          <note>
            Ändå omfattar beslutet som vi ska ta här i dag inte något om
            denna problematik. Det är i de särskilda boendena, med den stora
            okontrollerade och riskabla läkemedelsanvändningen, som problemen
            egentligen finns. Det var ju här man skulle ha börjat, med den
            svagaste och mest utsatta gruppen inte att registrera oss här
            i kammaren eller andra som är hyfsat friska när mer än 10 % av
            de lokala läkemedelskostnaderna hänförs till behandling i slutenvård,
            särskilt boende, eller via rekvisition i samband med polikliniska
            behandlingar.
          </note>
          <note>
            I detta sammanhang vill jag också påpeka Farmacevtförbundets
            synpunkter när det gäller att det är behoven som ska avgöra möjligheten
            till tillgång till läkemedelsförteckningen. Det är synpunkter
            som man framförde till oss i utskottet och som jag tycker att
            vi nogsamt bör följa. Dessutom tycker jag över huvud taget att
            den farmaceutiska kompetens som finns bättre ska tas till vara
            i detta arbete.
          </note>
          <note>
            Fru talman! Läkarförbundets syn på detta förslag är att det inte
            når tillräckligt långt. Det bör i stället införas en läkemedelsjournal,
            menar man, i stället för en läkemedelsförteckning, gärna en sammanhållen
            journal som inkluderar såväl den slutna som den öppna vården och
            är individbaserad. Det är viktigt, tycker vi, att det här arbetet
            påskyndas. Alla de miljarder kronor som har spenderats på ett
            otal digitala journalsystem, som oftast inte är kompatibla, är
            bara bortkastade miljarder.
          </note>
          <note>
            Moderaterna har redan tidigare visat och kommer ytterligare i
            vårt budgetalternativ att visa på det extra resurstillskott som
            vi kommer att tillföra för att just utveckla sådana här gemensamma,
            sammanhållande journalsystem.
          </note>
          <note>
            I den borgerliga reservationen 1 har vi, precis som i vår motion,
            uttryckt att vi är positiva till att införa en läkemedelsförteckning,
            där läkemedel till enskilda personer som hämtar ut sina läkemedel
            på apotek registreras, frivilligt. En bättre uppföljning av kontrollen
            av läkemedel är nödvändig, men vi tycker att det är olämpligt
            att det här ska ligga på Apoteket.
          </note>
          <note>
            Vi välkomnar införandet av en läkemedelsförteckning, inte minst
            för att säkerställa äldres och kroniskt sjukas vårdkvalitet. Fler
            argument talar emot regeringens förslag att placera en sådan läkemedelsförteckning
            på Apoteket. Det ter sig onödigt, menar vi moderater, att ha två
            huvudmän som registrerar i praktiken samma sak.
          </note>
          <note>
            Epidemiologiskt centrum vid Socialstyrelsen har i dag redan register
            med uppgifter som syftar till att underlätta för landstingen och
            andra vårdgivare, förutom den forskning och utveckling som pågår
            där.
          </note>
          <note>
            Vi anser det naturligt att det enhetliga journalsystemet i framtiden
            hanteras av Socialstyrelsen i samråd med vårdgivarna.
          </note>
          <note>
            Vi kan vidare konstatera att regeringen inte på något sätt har
            berört vad som kan komma att hända med en sådan förteckning eller
            register den dag det kommer ett domstolsutslag i EG-domstolen
            om att upphäva apoteksmonopolet. Vi tycker att det här bara är
            en temporär övergångslösning i väntan på att patientdatautredningen
            blir klar. Vi tycker att det är otillfredsställande.
          </note>
          <note>
            Fru talman! Gode män, förvaltare och anhöriga har i dag inte
            behörighet att i alla situationer föra en patients talan. I propositionen
            konstaterar regeringen att genomförandet av de lagförslag som
            en utredning nyligen har lagt fram om hur man ska handskas med
            ställföreträdare kommer att dröja. Eftersom man genom ett frivilligt
            samtycke ska acceptera en sådan här förteckning på apoteket måste
            man kunna lämna ett sådant samtycke. Det är inte alla patienter
            som kan göra det. De som inte är beslutskompetenta har ingen möjlighet
            att göra det. Gode män, förvaltare och anhöriga har alltså egentligen
            inte rätt att i deras ställe säga ja.
          </note>
          <note>
            En utredning har kommit fram till att det är otillfredsställande,
            och man har kommit med lagförslag om hur det här ska gå till.
            Men i propositionen står det att det kommer att dröja innan vi
            kan få behandla en sådan lag här i kammaren. Det beklagar vi väldigt.
          </note>
          <note>
            Vi anser alltså att regeringen snarast bör återkomma med ett
            förslag som stöder de icke beslutskompetenta så att de också finns
            med i de här registren.
          </note>
          <note>
            Fru talman! Jag yrkar bifall till reservation 1, den borgerliga
            alliansens reservation. För övrigt står jag naturligtvis också
            bakom de övriga moderata reservationerna.
          </note>
          <note type="speaker">
            Anf. 37 Andre vice talman KERSTIN HEINEMANN (fp):
          </note>
          <note>
            Fru talman! En proposition om införande av en läkemedelsförteckning
            har vi från Folkpartiet efterlyst vid ett flertal tillfällen.
            Nu har den kommit, men tyvärr kan man nog betrakta förslaget som
            en övergångslösning, om man inte bifaller den samlade borgerliga
            reservationen nr 1, som jag yrkar bifall till.
          </note>
          <note>
            Vi vänder oss inte emot en läkemedelsförteckning, men vi anser
            att den ska skötas av landstingen. Från Folkpartiet anser vi att
            det i landstingen ska finnas ett separat datoriserat system för
            läkemedelsjournaler som är kopplat till patientjournalerna. Det
            är dessutom mycket viktigt att det införs ett utvecklat elektroniskt
            stöd till förskrivarna.
          </note>
          <note>
            Fru talman! Det finns flera goda skäl att avslå förslaget om
            att läkemedelsjournalerna ska skötas av Apoteket AB. För det första
            vill vi peka på det förestående beslutet i EG-domstolen samt att
            den gemensamma borgerliga uppfattningen är att apoteksmonopolet
            ska upphöra. För det andra anser vi att hanteringen av varje patients
            förskrivna läkemedel med regeringens förslag blir onödigt krångligt.
          </note>
          <note>
            Patienterna kan från apoteket begära ut sin information från
            registret, vilket i och för sig är lovvärt, men bäst vore det
            om ett nytt system omgående inriktas på att sjukvårdspersonalen
            själv kan hantera informationen genom ett system som administreras
            av sjukvårdshuvudmännen och där uppgifterna kan föras in i patientjournalen.
          </note>
          <note>
            Folkpartiet tycker att man ska slå samman dagens sjukvårdshuvudmän
            till sex till tio regioner som hanterar både sjukvård och sjukskrivningar.
            Det blir då naturligt att dessa regioner även får hantera läkemedelsjournalerna.
          </note>
          <note>
            Det finns också risk för att den nu föreslagna konstruktionen
            leder till att systemet inte blir utnyttjat till den grad som
            vore önskvärt för att förbättra patientsäkerheten. När patientens
            läkare inte smidigt kan se för vilka diagnoser olika förskrivningar
            har skett försvåras beslut om ändring av läkemedel. Detta är ett
            stort problem eftersom många av de sköraste patienterna behandlas
            vid flera olika enheter utan att någon har en överblick eller
            samordning av den sammanlagda ordinationen av olika läkemedel.
          </note>
          <note>
            Cristina Husmark Pehrsson beskrev ju i sitt anförande hur det
            här fungerar. Det gäller i allra högsta grad för våra äldre patienter.
            De äldre sköra patienterna litar ju på att den förskrivande läkaren
            har all information, trots att den föreslagna förteckningen inte
            innebär det.
          </note>
          <note>
            En obligatorisk diagnos kopplad till förskrivningen skulle underlätta
            att bedöma effekter och biverkningar. Men detta blir inte heller
            genomfört genom den här propositionen.
          </note>
          <note>
            I en gemensam läkemedelsjournal skulle också uppgifter om läkemedelsanvändning
            i sluten vård och i äldreboenden kunna föras in, i motsats till
            en förteckning hos Apoteket AB. Därigenom skulle den också kunna
            bli komplett.
          </note>
          <note>
            Fru talman! Sekretessfrågor vid utlämnande av uppgifterna skulle
            också gå att lösa smidigt med patientens samtycke i ett sådant
            system som vi föreslår.
          </note>
          <note>
            Vi är medvetna om att det i dagsläget saknas reella förutsättningar
            för att förskrivningsorsak ska kunna anges på receptet. Den utredning
            om ett system med koder som aviseras i propositionen bör tillsättas
            och arbeta mycket skyndsamt med den uttryckliga ambitionen att
            resultaten ska kunna genomföras snarast.
          </note>
          <note>
            Fru talman! Vi är medvetna om att vårt förslag att det är landstingen
            som ska sköta registreringen skulle kunna försena ett läkemedelsregister.
            Men vi anser att frågan är så angelägen att vi är beredda att
            skjuta på ikraftträdandet om vi får bifall till detta. Det handlar
            om patientsäkerhet i allra högsta grad.
          </note>
          <note>
            Man ser, inte minst på landets medicinkliniker, att väldigt många
            patienter vårdas på grund av biverkningar. De har ätit för mycket
            eller för lite läkemedel. För de äldre patienterna är det naturligtvis
            en stor nackdel, både att man inte använder läkemedel på rätt
            sätt och att man för en tid tvingas in på sjukhus. Det kan många
            gånger förvärra ett sjukdomstillstånd inte minst för dem som har
            problem med demens eller Alzheimer där omflyttningar är dåliga.
          </note>
          <note>
            Vi tycker alltså att en sådan här fråga borde hanteras seriöst.
            Hellre en försening för en hållbar reform än ett kortsiktigt beslut.
          </note>
          <note>
            Fru talman! Vi instämmer i regeringens bedömning att om en patient
            till exempel är medvetslös vid ankomst till sjukhus och inte kan
            lämna sitt samtycke till utlämnande av uppgifter om läkemedelsanvändning
            men det anses nödvändigt för att patienten ska kunna få den behandling
            som oundgängligen behövs ska uppgifterna kunna lämnas ut.
          </note>
          <note>
            För övrigt avvaktar vi frågan om ställföreträdarskap med mera
            till utredningen om förmyndare och ställföreträdare för vuxna
            som nyligen har publicerat sitt slutbetänkande.
          </note>
          <note>
            Fru talman! Regeringen föreslår också att det inrättas ett läkemedelsregister
            i form av ett hälsoregister hos Socialstyrelsen. Det ska ersätta
            den nuvarande hälso- och sjukvårdens läkemedelsregister.
          </note>
          <note>
            Folkpartiet anser att det är viktigt att relevant forskning kan
            bedrivas på hälso- och sjukvårdsområdet, forskning som kan vara
            till stor hjälp för patienterna. Men hänsyn måste också tas till
            den enskilde individens integritet. Om tilltron till vården minskar
            genom att människor betraktar registrering med misstänksamhet
            och är osäkra på nyttan med forskningsregister slår det även tillbaka
            på forskningen.
          </note>
          <note>
            Vi menar dock att information om nyttan för patienten av ett
            fungerande läkemedelsregister ingår som en naturlig del av en
            förtroendefull kommunikation mellan läkare och patient i samband
            med förskrivningen. Vi tillstyrker alltså inrättandet av ett nationellt
            hälsoregister. Uppgifterna ska dock hämtas från datoriserade system
            för läkemedelsjournaler hos förskrivarna, i konsekvens med vad
            jag tidigare sagt. En sådan ordning kan också minska allmänhetens
            oro och öka patienternas benägenhet att lämna samtycke till att
            personliga uppgifter om deras läkemedelsanvändning finns med i
            ett forskningsregister.
          </note>
          <note>
            Jag står bakom de övriga reservationer där Folkpartiet finns
            med, men yrkar bifall bara till reservation nr 1.
          </note>
          <note type="speaker">
            Anf. 38 CHATRINE PÅLSSON (kd):
          </note>
          <note>
            Fru talman! Jag vill börja med att yrka bifall till reservation
            1, den gemensamma borgerliga reservationen. Därefter hälsar jag
            med tillfredsställelse att statsrådet Ylva Johansson är i kammaren
            för att vara med i debatten om denna mycket angelägna fråga.
          </note>
          <note>
            Vi politiker i socialutskottet, i varje fall jag, har från många
            personer fått frågor om läkemedelsregistret och om det här verkligen
            är rätt väg att gå. Man är rädd för olika register, man uttrycker
            en skepsis, man är orolig för integriteten och det ena med det
            andra, och jag har stor förståelse för det.
          </note>
          <note>
            Men jag har, fru talman, inte haft svårt att argumentera. Eftersom
            situationen ser ut som den gör i landet i dag måste vi göra något.
            Trots att det många gånger har gjorts påpekanden från inte minst
            Socialstyrelsen när man har gjort sina årliga uppföljande studier
            inom äldrevården, finns det brister när det gäller läkemedel och
            den medicinska insatsen.
          </note>
          <note>
            Vi vet också, och det har mina kamrater i socialutskottet sagt,
            att det är många personer varje år som kommer in till sjukhus
            med intoxikation på grund av att de har fått läkemedel som inte
            stämmer överens med diagnosen eller fått för mycket läkemedel.
            Det finns också många patientgrupper som är extra känsliga. Några
            har nämnts. Därutöver kan jag nämna personer med Parkinsons sjukdom
            som är ytterligt känsliga för all form av läkemedel i felaktig
            dos eller i felaktiga kombinationer.
          </note>
          <note>
            Därför var jag glad när jag fick propositionen i min hand. Även
            om det inte inledningsvis är önskvärt att vi upprättar fler register,
            har vi kommit så långt både i utveckling och i erfarenhet att
            det krävs ett register. Det krävs omfattande kunskap och erfarenhet
            för att skriva ut läkemedel, inte minst till människor med olika
            mediciner.
          </note>
          <note>
            Det som jag i likhet med mina företrädare tycker är synd är att
            det inte omfattar människor i särskilda boenden där vi vet att
            problemet är stort.
          </note>
          <note>
            Jag tycker också att det är märkligt att den svenska sjukvården
            inte tar till vara farmaceuternas kompetens, och kanske det är
            särskilt angeläget nu när alltfler mediciner har kommit och med
            alltfler komplicerade situationer. För min del tycker jag att
            farmaceutens roll skulle vara självklar både inom äldrevården
            och inom den övriga sjukvården.
          </note>
          <note>
            Vår reservation nr 1 handlar om att vi tycker att det är olyckligt
            om man sätter apoteket som den som ska handha registret. Vi kristdemokrater
            anser alltså att landstingen behöver ges förutsättningar att utvärdera
            läkemedelsbehandling precis på samma grunder som övriga behandlingsalternativ.
            Genom att läkemedelsförteckningen hanteras av Apoteket AB får
            landstingen inte möjlighet att utvärdera förskrivningar, och det
            beklagar jag. Olika vårdenheter måste kunna följa upp sitt handlande
            och jämföra sig med rekommendationer, vårdprogram och konsensusdokument
            vad det gäller vetenskap och beprövad erfarenhet. Det skulle också
            få stor betydelse för möjligheten till en säkrare läkemedelshantering
            och medicinförbrukning, inte minst i äldrevården.
          </note>
          <note>
            Jag vill också nämna några ord om reservation 7, där vi vill
            ha ett övergripande system med journalföring som är knuten till
            patienten. Vi vill alltså se ett system med enhetliga patientjournaler
            som också inkluderar läkemedelsförskrivningen. Systemet bör bygga
            på elektronisk journalföring som är knuten till patienten och
            inte till den vårdenhet som patienten besöker. Ett sådant system
            skulle kunna innebära en möjlighet att samla all information om
            den enskilde på ett ställe. Genom patientens medgivande kan informationen
            komma förskrivare och farmaceuter till del.
          </note>
          <note>
            Framtagandet av den här lösningen tycker vi ska ingå i en strategi
            för att åstadkomma ett sammanhållet IT-system för hälso- och sjukvården
            i Sverige. Ett system för enhetliga patientjournaler kräver dock
            större lagändringar, vilket den så kallade Patientdatautredningen
            för närvarande utreder. Om jag har fått rätt information är det
            den 31 december 2005 som utredningen ska komma med sitt förslag,
            och det känns oerhört spännande.
          </note>
          <note>
            Så, fru talman, till frågan om ställföreträdarrollen. Jag undrar
            om vi av Ylva Johansson kan få veta varför förslaget kommer att
            dröja, för det känns inte som en ny fråga. När jag tillsammans
            med andra kolleger satt i den statliga utredningen Vård i livets
            slutskede var ställföreträdarfrågan en av de frågor som vi lyfte
            särskilt högt, och jag tror att det är tre år sedan vi lämnade
            slutbetänkandet. Ställföreträdarfrågan är så oerhört viktig inom
            hela sjukvården och också viktig för de icke beslutskompetenta
            personer som kommer till vården. Det känns för mig som att det
            är en nästan akut fråga att lösa den, för om man löser ställföreträdarfrågan
            blir också så många andra spörsmål lösta. Ju längre vi som patienter
            eller brukare får vara med och ha något att säga till om vi har
            ju tagit många steg i den här kammaren i riktningen att patienten
            ska få vara med i besluten som fattas desto viktigare känns det
            för mig att de som inte kan vara med i besluten har en ställföreträdare
            som får vara deras röst. Jag känner att denna fråga är akut, och
            det hade varit fantastiskt om den också hade varit löst när vi
            nu ska gå till beslut i kammaren. Men jag förstår att så snabbt
            kan det inte gå. Jag vill ändå fråga: Varför och hur länge dröjer
            det?
          </note>
          <note>
            Jag ställer naturligtvis upp på alla de reservationer där Kristdemokraterna
            finns med, men för tids vinnande yrkar jag bifall bara till reservation
            nr 1.
          </note>
          <note type="speaker">
            Anf. 39 KENNETH JOHANSSON (c):
          </note>
          <note>
            Fru talman! En förbättrad patientsäkerhet på läkemedelsområdet
            är angelägen, och det är välkommet att regeringen äntligen lägger
            fram förslag i syfte att förbättra den. Den snabba läkemedelsutvecklingen
            har sannolikt medfört att risken för felbehandling och oväntad
            interaktion mellan läkemedel ökat. Särskilt för personer med komplicerade
            och sammansatta sjukdomstillstånd bör ett register över patienternas
            läkemedelsanvändning bidra till bättre behandling och minskat
            lidande. Inte minst äldre har efterfrågat åtgärder utifrån svårigheter
            att vid läkarbesök redogöra för läkemedel som man använder eller
            har använt.
          </note>
          <note>
            Det aktuella förslaget kan, om det genomförs, bli ett provisorium
            i avvaktan på Patientdatautredningen och förslag om en samlad
            journalföring som kan inkludera all relevant information om den
            enskilda patienten.
          </note>
          <note>
            Läkemedelsregistret bör ses i perspektivet av en långsiktig förstärkning
            av informationshanteringen inom vård- och omsorgssektorn. Både
            lagstiftning och tekniska system bör utformas så att de kan fungera
            som en del i ett nationellt hälsonät kopplat till digitala journaler
            med mera. Här har jag och Centerpartiet fått en hygglig skrivning
            i betänkandet.
          </note>
          <note>
            I reservation nr 1 framför jag och Centerpartiet tillsammans
            med övriga allianspartier att vi ställer oss positiva till en
            läkemedelsförteckning där de läkemedel som enskilda patienter
            hämtar ut på apotek registreras. Däremot motsätter vi oss att
            Apoteket AB ska vara registerförare. Apoteksmonopolets framtid
            är i högsta grad ifrågasatt. Möjligheterna att knyta samman läkemedelsuppgifterna
            med övriga patientuppgifter är av betydelse för ett gott behandlingsresultat.
            Det talar, enligt min uppfattning, för att landstingen i egenskap
            av hälso- och sjukvårdshuvudmän är lämpligast som registerförare.
            Det skulle dock innebära en fördröjning av verkställigheten, det
            erkänns.
          </note>
          <note>
            Om vi inte får stöd för vår principiella uppfattning i reservation
            1 markerar vi i reservation 2 att riksdagen då tills vidare bör
            anta förslaget till lag om läkemedelsförteckning och att regeringen
            snarast bör återkomma med förslag i enlighet med vad vi förespråkar.
          </note>
          <note>
            Integritetsfrågorna är viktiga när vi behandlar registerfrågor.
            Medicinsk information om individer kan vara åtråvärd för till
            exempel arbetsgivare och försäkringsbolag. I reservation nr 4
            föreslår vi att regeringen ska återkomma med förslag på åtgärder
            för att förebygga att registeruppgifter används som selekteringsverktyg.
          </note>
          <note>
            Sammanfattningsvis, fru talman, yrkar jag bifall till reservation
            nr 1 men står självfallet även bakom övriga reservationer där
            Centerpartiet förekommer.
          </note>
          <note type="speaker">
            Anf. 40 CATHERINE PERSSON (s):
          </note>
          <note>
            Fru talman! Att använda ett eller flera läkemedel är för många
            en naturlig del av vardagen. Alltfler sjukdomar och symtom kan
            botas eller lindras med hjälp av olika läkemedel. Vi vet också
            att utvecklingen på hjälpmedelsområdet har varit betydande. Det
            har gjorts påtagliga framsteg, och en stor del av de behandlingsframgångar
            vi ser inom hälso- och sjukvården kan hänföras just till nya läkemedel.
          </note>
          <note>
            Alltfler läkemedel är mer potenta och kräver allt oftare en individuell
            bedömning av medicindosen. Det innebär så klart ökade krav på
            förskrivarens kunskap och behov av information om den enskilda
            patientens förhållanden när det gäller läkemedelssituationen.
          </note>
          <note>
            Fru talman! Regeringen föreslår därför förbättrat stöd till patienter,
            förskrivare och farmaceuter för att nå en ökad säkerhet för patienten
            på läkemedelsområdet. Det gör man mot bakgrund av att det i dag
            saknas samlad information om patientens läkemedelssituation. Tillgången
            till korrekt information om behandlingsalternativ och läkemedel
            är en viktig förutsättning för en god, säker och kostnadseffektiv
            vård.
          </note>
          <note>
            Av det skälet föreslår regeringen en ny lag om läkemedelsförteckning.
            Lagen innebär att ett nytt register inrättas med uppgifter om
            de förskrivna läkemedel som en viss patient hämtar ut på apotek.
          </note>
          <note>
            Som vi tidigare har hört ser socialutskottet mycket positivt
            på regeringens förslag. Vi menar att det är angeläget att vidta
            åtgärder för att öka tillgången till information för den enskilde
            patienten och förskrivaren, till exempel läkare och distriktssköterskor,
            om den samlade läkemedelssituationen för patienten.
          </note>
          <note>
            Utskottet anser det också angeläget att samla all information
            om patientens läkemedel oavsett vem som förskrivit läkemedlet
            och var det förskrivits. Det ska inte vara avgörande vid vilken
            vårdcentral eller vid vilket sjukhus som förskrivningen gjorts.
          </note>
          <note>
            Vi vet också att den största risken att förlora information finns
            vid byten till exempel mellan olika vårdgivare eller olika avdelningar.
            Det är ofta informationsbrist som orsakar tillbud eller direkta
            fel.
          </note>
          <note>
            Fru talman! Vi socialdemokrater som tillsammans med Vänsterpartiet
            och Miljöpartiet utgör majoritet i utskottet anser, i likhet med
            regeringen, att det är naturligt att tilldela Apoteket AB rollen
            som registerförare. Redan i dag ansvarar Apoteket AB för uthämtade
            läkemedel med stöd av lagen om receptregister. Den lagen uppfyller
            dock inte de syften som vi här eftersträvar. Däremot gör detta
            att det finns en hög beredskap hos apoteket för att ta på sig
            uppgiften som registerförare. Det är också logiskt att Apoteket
            AB är registerförare då det är från apoteken som de flesta läkemedel
            lämnas ut. Det är också där farmaceuten, personalen på apoteket,
            kan göra den farmakologiska kontrollen, till exempel uppmärksamma
            om det finns risk för olämpliga kombinationer av förskrivna läkemedel
            till den enskilda patienten.
          </note>
          <note>
            Jag vill också säga att det är vår uppfattning att det inte finns
            skäl att avvakta Patientdatautredningens arbete eller behandlingen
            i EG-domstolen av detaljhandelsmonopolet, alltså Apotekets framtida
            förutsättningar. Här skiljer sig uppfattningarna åt delvis. Vår
            bedömning är att Apoteket har en viktig roll i framtiden. Vi avser
            att också ha kvar Apoteket som ett monopol. Naturligtvis finns
            det skäl att uppmärksamma eventuella konsekvenser av en dom i
            EG-domstolen, men den diskussionen får vi ta då. Däremot finns
            det möjlighet att fundera över alternativ under tiden.
          </note>
          <note>
            Det viktiga är dock inte att sitta och vänta på domar eller fundera
            över Apotekets framtid. Det viktiga är att se till att patienterna
            har en bra säkerhet i den tid vi befinner oss i nu. Vi ser att
            det är angeläget att öka patientsäkerheten när det gäller läkemedelsanvändning.
            Vi tycker inte att vi kan vänta med att värna patientsäkerheten
            i det här avseendet.
          </note>
          <note>
            Jag kan också konstatera att den borgerliga pakten i olika reservationer
            med olika skäl har yrkat avslag på att Apoteket ska vara registerförare.
            Det blir rätt intressant att höra huruvida de fyra borgerliga
            partierna skulle kunna vara ett alternativ och lägga fram en proposition.
            Man har helt olika uppfattningar om hur frågan ska hanteras, huruvida
            det ska vara landsting eller Socialstyrelsen som ska hantera det
            här. Det skulle nog ta ännu längre tid än om vi ska invänta till
            exempel en dom i EG-domstolen. Det finns ingen samlad åsikt från
            den borgerliga sidan. Trots det har man, förnuftigt nog, insett
            att man inte vill vänta. I avvaktan på annat är man med på tåget.
          </note>
          <note>
            Fru talman! För själva registreringen av uppgifterna i läkemedelsförteckningen
            krävs enligt förslaget inte den enskildes samtycke, som också
            tidigare har nämnts. Utskottet delar den uppfattningen. Det är
            av största vikt att man som förskrivare eller farmaceut kan lita
            på att samtliga uthämtade läkemedel finns registrerade. I annat
            fall uppstår en falsk trygghet, och man kanske tvingas göra bedömningar
            utifrån felaktigt underlag därför att man inte har allt underlag.
            Alla läkemedel kanske inte är registrerade. Icke desto mindre
            finns det betydande skäl att faktiskt beakta att det kan finnas
            en rädsla och en risk för att den personliga integriteten kan
            vara i fara. Patientens trygghet, att veta att bedömningen har
            gjorts på ett säkert underlag, väger över, och samtycket får komma
            i andra hand.
          </note>
          <note>
            Vi hörde tidigare att en del hade mött rädsla från olika personer
            i samband med att lagen kommer att träda i kraft. Jag har faktiskt
            upplevt precis det motsatta. Det är många som tror att Apoteket
            redan i dag har uppgifter om alla läkemedelsuttag som sker. Det
            är också många som har uttryckt att det är himla bra att det äntligen
            ska registreras, för man känner en osäkerhet om vilka läkemedel
            man använder.
          </note>
          <note>
            Just i detta avseende bedömer jag att det finns en rätt så stark
            tilltro hos befolkningen till att detta register kan hanteras
            på ett bra sätt.
          </note>
          <note>
            Apoteket är också en av de myndigheter som befolkningen har störst
            förtroende för, vilket gör att jag känner mig ännu mer trygg i
            denna fråga.
          </note>
          <note>
            Jag ska också säga att Apotekets personal, precis som personalen
            inom hälso- och sjukvården, enligt lag omfattas av tystnadsplikt.
          </note>
          <note>
            Som tidigare har nämnts i debatten, vilket också tas upp i en
            motion, är det en nackdel att läkemedelsförteckningen kommer att
            omfatta enbart de läkemedel som hämtas ut från apotek. Vi i utskottet
            instämmer i det som motionären skriver och även i det som regeringen
            skriver om att det vore bra om förteckningen även kunde innehålla
            uppgifter till exempel om de läkemedel som tillhandahålls inom
            den slutna vården och vid särskilda boenden men konstaterar att
            det för tillfället inte är möjligt. Detta är en uppgift som Patientdatautredningen
            har fått tilläggsdirektiv om, och det ska rapporteras senast den
            31 december i år.
          </note>
          <note>
            Jag bedömer dock inte att vi ska avvakta utan anser att det finns
            skäl att arbeta med det som vi kan. Det finns inte skäl att utsätta
            fler människor än vi behöver för risker under tiden tvärtom.
          </note>
          <note>
            Jag vill också lyfta fram den ändring i förslaget som utskottet
            föreslår. Regeringen uppmärksammade utskottet, efter överlämnandet
            av propositionen, på att läkemedel kan erhållas kostnadsfritt
            enligt ytterligare lagrum som inte har upptagits i propositionen
            initialt.
          </note>
          <note>
            Sammanfattningsvis tillstyrker således utskottet regeringens
            förslag till ny lag om läkemedelsförteckning men med den ändringen
            att den ska omfatta läkemedel som erhålls med fullständig kostnadsreducering
            med stöd av andra bestämmelser än läkemedelsförmånslagen. Det
            kan till exempel vara läkemedel som erhålls enligt smittskyddslagen.
            Det kan också vara fråga om kostnadsfritt insulin. Enskilda landsting
            kan också ha beslutat om till exempel kostnadsfria p-piller. Detta
            skulle också bli föremål för registrering, vilket är viktigt för
            den totala läkemedelsbedömningen.
          </note>
          <note>
            Utskottet tillstyrker också regeringens förslag om inrättande
            av ett läkemedelsregister i form av ett hälsodataregister hos
            Socialstyrelsen. Vi vet att om vi har en god forskning, om vi
            kan följa kvaliteten i hälso- och sjukvården, och om vi kan göra
            epidemiologiska studier är det uppgifter som kommer oss som patienter
            till del. Därför är det angeläget att vi får bra uppgifter på
            detta område.
          </note>
          <note>
            Som en följd av det tillstyrker utskottet också ändringarna i
            lagen om receptregister.
          </note>
          <note>
            Jag vill också kommentera frågan om journalföring knuten direkt
            till patienten. Jag tror att många som arbetar i vården skulle
            tycka att det vore en väldigt behaglig situation att arbeta under.
            Detta ser också Patientdatautredningen över. Men vi är inte där
            riktigt än.
          </note>
          <note>
            Beträffande de önskemål som lyfts fram om en bättre hantering
            av läkemedel för äldre i särskilda boendeformer finns det ett
            oerhört stort behov på detta område. Men jag kan också säga att
            det görs väldigt mycket mer i dag. Det är i dag ingenting som
            hindrar de enskilda huvudmännen från att upprätta till exempel
            läkemedelslistor. Och man har insett värdet av dem och gör det
            i ökad utsträckning. Kommuner och landsting arbetar tillsammans
            på ett helt annat sätt än förut.
          </note>
          <note>
            Det ansvariga statsrådet Ylva Johansson har faktiskt tagit initiativ
            till att samordna IT-systemen mellan kommunerna och landstingen,
            vilket de ansvariga huvudmännen inte själva har lyckats ta initiativ
            till tidigare. Och det har varit blandade majoriteter. Därför
            får vi tillsammans med våra partivänner lokalt ta på oss en del
            av ansvaret.
          </note>
          <note>
            Nåväl: Regeringen arbetar med frågan nu.
          </note>
          <note>
            Avslutningsvis yrkar jag bifall till förslaget i socialutskottets
            betänkande 13 och avslag på samtliga reservationer.
          </note>
          <note type="speaker">
            Anf. 41 Andre vice talman KERSTIN HEINEMANN (fp) replik:
          </note>
          <note>
            Fru talman! Om man ska vara lite snäll och trevlig kan man kanske
            säga att vi egentligen är överens om hur vi vill ha det i framtiden
            när det gäller en bättre hantering av läkemedelsförskrivning,
            när det gäller att kunna se en diagnos och när det gäller att
            verkligen se till att patienterna får det bättre. Eller hur?
          </note>
          <note>
            Därför måste jag invända mot Catherine Perssons angrepp på alliansens
            förslag. Tittar man på reservationerna är vi i alliansen helt
            överens i de flesta delar. Det finns några som har reserverat
            sig i fråga om ställföreträdare, som jag tog upp. Jag tycker att
            vi väntar och hoppas att vi snart får ett förslag. Det är lite
            konstigt att man så att säga ska behöva dra till det på det viset.
          </note>
          <note>
            Jag tänkte upplysningsvis till Catherine Persson säga att vi
            i de fyra borgerliga partierna arbetar med en hel del olika arbetsgrupper
            för att inför valet ha ett program på många olika områden. Men
            vi är inte ett parti. Inte ens regeringen och dess stödpartier
            är ett parti. Såvitt jag vet motionerar både Vänsterpartiet och
            Miljöpartiet i olika frågor. Det gör vi också. Vi måste kunna
            framföra våra åsikter. Jag gjorde det i mitt anförande när det
            gäller hur vi tycker att sjukvården ska organiseras i framtiden
            i regioner. Sedan får vi diskutera oss samman precis som vi gör
            i alliansen.
          </note>
          <note>
            Jag tycker ändå att det är viktigt att vi har kommit en bit på
            väg när det gäller detta läkemedelsregister. Vi beklagar bara
            att vi inte kunde ta ett helhetsgrepp utan att vi nu får en övergångslösning.
            Sedan kommer det att lappas framöver tills vi har detta kompletta
            system. Det är beklagligt.
          </note>
          <note type="speaker">
            Anf. 42 CATHERINE PERSSON (s) replik:
          </note>
          <note>
            Fru talman! Jag är inte säker på att jag uppfattade någon fråga
            från Kerstin Heinemann.
          </note>
          <note>
            Det finns en väsentlig skillnad mellan oss, och det är att vi
            vill att Apoteket ska vara kvar. Vi ser att Apoteket har en viktig
            roll även i framtiden. Vad sedan Apoteket, beroende på vad Patientdatautredningen
            kommer fram till, har för möjligheter att komma till rätta med
            en del av de faktiskt ganska svåra utmaningar som finns att samla
            den totala kunskapen om patienten så att patientjournalen faktiskt
            följer patienten vet vi inte riktigt än i dag utan det får vi
            se när Patientdatautredningen lämnar sitt förslag.
          </note>
          <note>
            Men icke desto mindre är det så att det sätt som de olika borgerliga
            partierna har framfört en del av sina förslag på inte underlättar.
            De har förslag om att detta ska ligga på Socialstyrelsen. Det
            finns förslag om att det ska ligga på landstingen, samtidigt som
            de partier som för fram detta också vill avskaffa landstingen.
            Då finns naturligtvis inte den basen kvar plus att det finns en
            rad olika vårdgivare.
          </note>
          <note>
            Det är därför klart att jag kan säga att det finns organisatoriska
            problem utifrån de förslag som de olika partierna för fram i andra
            sammanhang och som inte bara berör ett läkemedelsregister. Men
            som det ser ut i dag har de borgerliga partierna, med tanke på
            de förslag som finns, sagt att det är okej under en övergångsperiod.
            Det är jag glad för. Det innebär att de borgerliga partierna har
            insett att vi inte kan äventyra patienternas säkerhet under den
            här tiden.
          </note>
          <note type="speaker">
            Anf. 43 Andre vice talman KERSTIN HEINEMANN (fp) replik:
          </note>
          <note>
            Fru talman! Det har vi från Folkpartiet insett under lång tid,
            och vi har haft detta med i motioner om ett läkemedelsregister.
            Så det är inte vi som på något vis har förhalat detta.
          </note>
          <note>
            När det gäller hur vi ska komma överens så har vi en ansvarskommitté
            som ser över hur sjukvården ska organiseras. Vi har fattat beslut
            i Folkpartiet om hur vi vill ha det. Det tycker jag är rimligt
            att man kan föra fram. Hur vi sedan löser det tillsammans, det
            blir vår huvudvärk i första hand och inte Socialdemokraternas.
            Det ska vi säkert klara av.
          </note>
          <note>
            Det som jag mera var ute efter var att testa Socialdemokraternas
            vilja att verkligen gå vidare så att vi får detta ordentliga system
            som säkrar patienternas situation både när det gäller läkemedel
            och annat så att vi kan få en trygg läkemedelshantering i Sverige.
            Vi är väldigt långt ifrån en trygg läkemedelshantering i Sverige
            i dag.
          </note>
          <note>
            När det gäller Apoteken anser vi att ett avskaffande av monopolet
            inte innebär att de som ska driva apoteksverksamhet i framtiden
            får husera precis hur de vill. De ska naturligtvis åläggas exakt
            samma uppgifter och skyldigheter som Apoteket AB har i dag. Det
            ska inte bli något slarv med läkemedel på den fronten.
          </note>
          <note type="speaker">
            Anf. 44 CATHERINE PERSSON (s) replik:
          </note>
          <note>
            Fru talman! Jag kan försäkra, Kerstin Heinemann, att Socialdemokraternas
            vilja att gå vidare på det här området är mycket stor. Det har
            väl också visat sig i att det finns en utredning som arbetar med
            frågan och, tycker jag, i att ansvarigt statsråd ganska omgående
            som nytillträdd bedömde att man från statens sida behöver gå in
            och markera. Eftersom huvudmännen inte har löst frågan om kompatibla
            datasystem bör man från statens sida gå in och hjälpa till och
            puffa på lite. Det visar väl också på en stark vilja.
          </note>
          <note>
            När det däremot gäller detta med att vi i dag, som Kerstin Heinemann
            säger, är långt ifrån en trygg läkemedelsförsörjning dock ska
            vi inte här skrämma upp patienterna vill jag påstå att Sverige
            tillhör de länder som har den bästa kontrollen av läkemedel, framför
            allt när det gäller distributionsledet, just på grund av att vi
            har apoteksmonopolet. Detta gäller också inom hälso- och sjukvården
            genom de olika rutiner och den lagstiftning som vi har.
          </note>
          <note>
            Vad som skulle oroa mig är en sämre kontroll om vi tappade apoteksmonopolet.
            Jag kan säga att vi varken ganska omgående eller på sikt skulle
            kunna ersätta en del av det genom andra system om vi inte väldigt
            kraftigt byggde in andra parametrar som fångade upp det som vi
            i dag har med hjälp av apoteksmonopolet.
          </note>
          <note>
            Där skiljer sig uppfattningarna i de olika partierna åt. Jag
            ser Apoteket som en oerhört stor tillgång för en säker läkemedelsanvändning.
            Jag är övertygad om att det kommer att vara så också i framtiden.
          </note>
          <note type="speaker">
            Anf. 45 INGRID BURMAN (v):
          </note>
          <note>
            Fru talman! Vänsterpartiet står bakom den proposition som avhandlas
            i betänkandet. För oss har det varit angeläget att inrätta en
            landsomfattande läkemedelsförteckning. Frågan har diskuterats
            i många partier och i många forum under många år.
          </note>
          <note>
            Två frågor har då stått i fokus och återkommit i debatten. Dels
            har det handlat om vem som ska upprätta läkemedelsförteckningen,
            registret Apoteket, landstinget eller någon annan, dels har det
            handlat om hur vi skyddar den personliga integriteten, det vill
            säga hur jag som patient ska kunna vara säker på att uppgifterna
            inte missbrukas. Hur ska jag som patient kunna förhindra att uppgifterna
            används utan mitt samtycke?
          </note>
          <note>
            Att vi nu slutligen i den här propositionen och i betänkandet
            har fastnat för Apoteket som ansvarig för läkemedelsförteckningen
            handlar givetvis om att det i dag är möjligt att upprätthålla
            ett landsomfattande register på Apoteket. Där finns kunskap och
            kunnig personal.
          </note>
          <note>
            Skulle man i dag fastna för en annan huvudman skulle det innebära
            att man, när jag hämtat ut medicin förskriven i Umeå, där jag
            ofta är, inte skulle veta om det när jag sedan kommer till Uppsala,
            där jag också ofta är. Här har vi alltså en lösning som tillgodoser
            krav som måste ställas när ett sådant här register upprättas.
          </note>
          <note>
            Vi är väl medvetna om att man i framtiden kan hitta andra lösningar
            som tillgodoser de krav som vi har på ett register, men vi är
            inte där ännu.
          </note>
          <note>
            Jag vill ändå kommentera vad jag hört tidigare i debatten. Alla
            säger att det är viktigt med patientsäkerheten. Det är vi totalt
            eniga om i socialutskottet. Men jag hör också några säga: Ja,
            det är viktigt. Men vi ska ändå inte genomföra det nu därför att
            vi inte tycker att det här är den optimala lösningen.
          </note>
          <note>
            Jag beklagar att man har den inställningen, för jag tror att
            det är viktigt att vi gör det här nu. Kan vi sedan hitta bättre,
            kompletterande, lösningar för framtiden, så gärna det så att säga.
          </note>
          <note>
            Lagförslaget innebär att alla som hämtar ut ett förskrivet läkemedel
            registreras i ett personregister. Själva registreringen sker utan
            mitt samtycke. Däremot är tillgången till uppgifterna beroende
            av patientens uttryckliga samtycke. Det är bra. Där har vi hittat
            en garant när det gäller integriteten. Uppgifterna ska kunna användas
            av patienter, förskrivare och farmaceuter på Apoteket. Det innebär
            att för att en läkare ska kunna få tillgång till registret krävs
            mitt aktiva samtycke. Det krävs också för att personalen ska ha
            tillgång till det. Detta är viktigt. Det kan ju finnas delar i
            mitt liv som jag inte vill ska tydliggöras. Kanske vill jag hålla
            dem för mig själv. Den rättigheten finns då.
          </note>
          <note>
            I betänkandet finns det en rad reservationer. Några handlar,
            som tidigare anförts här, om att Apoteket inte ska vara bärare
            av registret. Min fråga till reservanterna en fråga som några
            redan har svarat på blir därför vem som i så fall ska vara det
            och hur länge vi ska vänta på det här registret. Vi har hört olika
            förslag. Det gäller då landstingen och Socialstyrelsen. Men inget
            går att sjösätta just nu.
          </note>
          <note>
            En reservation som också lyfts fram handlar om ställföreträdare.
            Det är en reservation som Vänsterpartiet mycket väl hade kunnat
            ställa sig bakom om det inte var så att just en sådan utredning
            nu är ute på remiss. Det är faktiskt rimligt att låta remissinstanserna
            yttra sig över förslaget. Sedan gäller det att se till att det
            ganska snabbt kommer till riksdagen. Andemeningen i reservationen
            är alltså den rätta, men eftersom det hela redan är på gång verkar
            det rimligt att avstå från att reservera sig. Det är i alla fall
            Vänsterpartiets bedömning.
          </note>
          <note>
            Också frågan om Patientdatautredningen har lyfts fram. Det är
            en utredning som pågår. När den så småningom landar har vi nog
            en del att hämta också ur den. Men jag menar att det bör avvaktas
            med de reservationer som föreligger i den delen tills utredningen
            är klar.
          </note>
          <note>
            Fru talman! Liksom föregående talare yrkar också jag bifall till
            utskottets förslag i betänkandet.
          </note>
          <note type="speaker">
            Anf. 46 JAN LINDHOLM (mp):
          </note>
          <note>
            Fru talman! Läkemedelsförskrivningen och läkemedelskonsumtionen
            har ökat väldigt kraftigt under de senaste årtiondena. Många läkemedel
            gör självklart oerhört stor nytta. Men tyvärr är det också så
            att alltför många använder fler mediciner än de troligen borde
            göra.
          </note>
          <note>
            Den bild som vi ledamöter i utskottet har fått under arbetet
            med betänkandet är att det finns en ovilja att ta bort gamla förskrivningar
            när nya görs. Det innebär att många patienter i dag kan ha inte
            bara tio olika mediciner samtidigt utan kanske 20 eller ännu fler.
          </note>
          <note>
            Förslaget om en läkemedelsförteckning i form av ett register,
            som regeringen föreslår, kan bli ett verkningsfullt verktyg för
            de patienter som vill få en säkrare bedömning av hur den totala
            medicineringen kan påverka. Det är alltså ett stöd för patienten
            men också ett stöd för förskrivande läkare.
          </note>
          <note>
            Kunskapen om vad som sker när en patient tar väldigt många olika
            mediciner är rätt begränsad. Sannolikt är det inte särskilt lyckat
            med så stora mängder mediciner som ibland förekommer. Därför är
            det angeläget att det här sker så snabbt som möjligt. Det som
            några av talarna här har sagt, att man av olika skäl vill skjuta
            på detta framåt i tiden, tycker jag därför inte att vi har motiv
            för.
          </note>
          <note>
            Hur bra det sedan kommer att fungera är naturligtvis beroende
            av flera olika saker. Hur aktivt kommer man i praktiken till exempel
            från läkarnas sida att använda sig av den här möjligheten? Hur
            mycket kommer man att lägga ned på information till patienterna
            så att dessa förstår fördelarna med att man har tillgång till
            det här verktyget? Och hur överbryggar man den rädsla för registrering
            av olika slag som alltid finns? Också det har tagits upp.
          </note>
          <note>
            Självklart finns det alltid fallgropar och svårigheter. Men vi
            i Miljöpartiet tror att det finns förutsättningar för att det
            föreslagna registret kan bidra till att den totala läkemedelsanvändningen
            minskar utan att det behöver innebära välfärdsförluster för patienterna.
            Tvärtom kan kanske många biverkningar till och med minska om onödig
            medicinering kan undvikas.
          </note>
          <note>
            Man ska inte heller glömma de vinster som finns för miljön i
            det här sammanhanget. Stockholms läns landsting har tagit fram
            en intressant liten skrift där man viktar miljöpåverkan av olika
            läkemedel. Den tycker jag borde spridas mycket mer eftersom stora
            delar av de mediciner som vi stoppar i oss, kanske allihopa, så
            småningom hamnar i naturen. Vi spolar ut vår avföring genom reningsverk,
            som inte klarar av att bryta ned läkemedelsresterna. Det innebär
            att sjöar och vattendrag förorenas och att växter, insekter och
            djur därför ingår i nedbrytningskedjan för de flesta av våra läkemedel,
            och den processen kan vara långvarig, tiotals år. Vilka konsekvenser
            som det på sikt för med sig har vi antagligen mindre kunskap om
            än om de effekter som den soppan kan ha på oss själva. Av den
            anledningen tycker jag att alla reformer och alla nya typer av
            information som kan leda till en klokare läkemedelsförskrivning
            är väldigt välkomna.
          </note>
          <note>
            Sedan kan jag tycka, och det är rent personligt, att det vore
            bra om ett sådant här register kunde byggas ut med ytterligare
            information. Jag kan tänka mig att det finns patienter som skulle
            vilja, nu talar jag om frivillig basis och inte om en automatisk
            registrering, kunna tillföra i sådant register information om
            att man till exempel är vegetarian eller vegan, för det kan påverka
            hur man behandlas i vården. Det kan man vara intresserad av att
            påverka. Som jag förstått av debatten i dag finns det en möjlighet
            att det här kommer att förändras och utvecklas i framtiden, och
            då kanske en sådan frivillig komplettering i registret på något
            sätt skulle vara möjlig att lägga in.
          </note>
          <note>
            Det finns i motionerna några saker som jag själv skulle kunna
            överväga att ställa mig bakom och som jag tror att Miljöpartiet
            skulle kunna göra. Men precis som föregående talare sade är det
            frågor där man, vilket också står i betänkandet, inväntar utredningar.
            Jag tycker att man ska göra det innan man definitivt tar ställning.
          </note>
          <note>
            Med den korta motiveringen, fru talman, ställer jag mig bakom
            förslaget i betänkandet SoU13 och föreslår avslag på samtliga
            reservationer.
          </note>
          <note type="speaker">
            Anf. 47 Statsrådet YLVA JOHANSSON (s):
          </note>
          <note>
            Fru talman! Många har vittnat från talarstolen om ökad användning
            av läkemedel. Det är naturligtvis så att läkemedlen inte bara
            blir fler utan framför allt blir viktigare och alltmer kraftfulla.
            Mycket av det som tidigare var sluten sjukvård och ibland krävde
            ganska komplicerade ingrepp i dag kan behandlas med läkemedel.
            Det är en fantastisk framgång.
          </note>
          <note>
            Samtidigt innebär det enligt min mening att vi också måste flytta
            över en del av den kontroll som finns inom sjukvården till att
            också omfatta läkemedlen. Jag tror att vi kommer att se att vi
            behöver ta ytterligare steg i den riktningen framöver. Det är
            min gissning att vi i Sverige som, tack vare vårt apoteksmonopol,
            har en ganska stor kontroll över våra läkemedel kommer att få
            se att många andra länder kanske inte funderar i samma banor som
            vi har gjort men kommer att ta steg mot en ökad kontroll och säkerhet
            på läkemedelsområdet. Jag tror att själva den medicinska utvecklingen
            går åt det hållet.
          </note>
          <note>
            Det förslag som vi nu debatterar om en läkemedelsförteckning
            är naturligtvis bara en liten pusselbit i ett sådant arbete. Men
            det är en viktig pusselbit. Flera har vittnat om hur viktigt detta
            är när man träffar sin läkare eller inte träffar sin läkare, vilket
            är värre, utan en helt annan läkare än den man brukar träffa.
            Som det är i dag måste man själv komma ihåg vilka läkemedel man
            redan tar och komma ihåg vad de heter trots att de byter namn
            varje gång man hämtar ut dem på apoteket eftersom det kommer billigare
            läkemedel. Då är det ännu svårare att komma ihåg vilka läkemedel
            man har. Jag tror att de allra flesta människor tror att sjukvården
            redan i dag har möjlighet att se vilka läkemedel man tar. Man
            blir förvånad över att den möjligheten inte finns.
          </note>
          <note>
            Jag läste en tidningsuppgift nyligen att det gjorts en undersökning
            av Läkemedelsrådet i Skåne. Där hade man frågat patienter om detta.
            Man kom fram till att 73 % trodde att den här möjligheten redan
            fanns.
          </note>
          <note>
            Jag tror att det är ett viktigt steg som vi tar i dag. Det är
            inte en dag för tidigt, vill jag säga med anledning av att en
            del vill vänta ännu längre. Men jag tycker att det är väldigt
            bra att vi kan ta det här steget nu, och jag hoppas att riksdagen
            kommer att besluta så i dag så att vi kan ha den nya lagen på
            plats den 1 juli.
          </note>
          <note>
            Det finns många andra frågor som hänger ihop med detta, men det
            finns ingen anledning att vänta. Låt oss ta till exempel utredningen
            om förmyndare och ställföreträdare. Den är ute på remiss nu, som
            flera har sagt. Den ligger under Justitiedepartementet. Det är
            min kollega justitieministern som ansvarar för det. Den bedömning
            man gör i dag, trots att det är väldigt svårt att göra bedömningar
            innan remissbehandlingen är avslutad, är att man kan lägga fram
            förslag till Lagrådet tidigast nästa år. En ny lagstiftning skulle
            vara i gång tidigast den 1 juli 2007. Sedan blir det ofta förseningar
            i beredning. Jag tycker att det är lång tid att vänta på för att
            införa den här förteckningen när vi kan göra det nu. Jag hoppas
            att det också blir beslutet i dag.
          </note>
          <note>
            Det har diskuterats om det är lämpligt att låta apoteket sköta
            förteckningen. Några argument varför det är lämpligt har förts
            fram. Ett är att apoteket är rikstäckande. Det är inte landstingen,
            och de har inte samma system i dag. Det finns inte en aktör som
            kan agera för sjukvårdshuvudmännen i dag. Det kanske vi kommer
            att ha i framtiden, om vi kan driva på utvecklingen när det gäller
            hur vi använder informationstekniken, men i dag har vi inte det.
          </note>
          <note>
            Ett annat gott skäl till att använda apoteket är att vi vill
            registrera den medicin som man tar ut, inte bara den som förskrivs.
            Det är inte alls alla läkemedel som faktiskt hämtas ut. Att det
            någonstans ligger ett recept för läkemedel som man aldrig har
            hämtat ut har vi inte så mycket nytta av att veta. Det viktiga
            är de läkemedel som är uthämtade och som patienten förväntas ta.
            Det är bara apoteket som har den uppgiften.
          </note>
          <note>
            Ett tredje skäl är att apoteket redan i dag för register för
            att kontrollera högkostnadsskyddet för läkemedel. Det är ett register
            som på många sätt liknar det register som nu föreslås. Det sköter
            man mycket bra. Det finns all anledning att låta samma huvudman
            sköta också det här registret som har så många likheter med det
            registret. Skulle vi efter en dom i EG-domstolen, vilket jag betvivlar
            men om så skulle vara att vi får den att gå oss emot, är det självklart
            att vi kommer att följa EG-domstolen. Då kommer vi att behöva
            göra förändringar i hur vi för registret över läkemedelsförmånerna.
            Då är det naturligt att man i så fall, om det skulle vara nödvändigt,
            också gör förändringar i denna läkemedelsförteckning. Det ser
            jag inte som någon stor eller särskilt svår fråga, men jag tror
            inte heller att det kommer att behöva ske.
          </note>
          <note>
            Fru talman! Jag vågar säga att jag ser det förslag som vi nu
            debatterar som ett steg på vägen mot ökad och effektivare användning
            av IT inom vården. Vi har kommit långt i Sverige, men det går
            ändå förvånansvärt långsamt att få ut den fulla nyttan av den
            nya tekniken inom vården. Det finns uppgifter som säger att vårdpersonalen
            använder ungefär en tredjedel av sin arbetstid åt informationshantering.
            Bara det säger att det finns otroligt stora vinster att göra om
            vi kan effektivisera just informationshanteringen.
          </note>
          <note>
            Det andra är att det många gånger är brist på information, som
            gör att man måste ta beslut inom sjukvården på dåligt underlag
            och på dåliga grunder. Det är mycket allvarligt utifrån patientsäkerheten.
          </note>
          <note>
            Av de här två skälen finns det all anledning att göra stora ansträngningar
            för att se till att skynda på utvecklingen när det gäller användningen
            av IT inom sjukvården. Vi har tagit initiativ från regeringen,
            och nu gör vi allting för att få upp hastigheten i samordningen.
          </note>
          <note>
            Som jag ser det är det några viktiga delar som måste till. Vi
            måste ha elektroniska patientjournaler för samtliga patienter.
            Vi måste ha system för patientjournaler som är kompatibla och
            kan tala med varandra hos alla sjukvårdshuvudmän, både landsting
            och kommuner. Vi måste ha säkra kanaler för att överföra den här
            informationen via Sjunet till alla sjukvårdshuvudmän. Vi måste
            se till att vi får de juridiska möjligheterna att låta den gå
            vidare, antingen en enda patientjournal per patient eller alternativt
            möjligheter för olika sjukvårdshuvudmän att hämta information
            hos varandra om en patient.
          </note>
          <note>
            Det här är ett arbete som pågår. Patientdatautredningen är en
            viktig pusselbit i detta. Jag förutser att det beslut som tas
            i dag bara är ett steg på vägen mot en ökad effektivisering och
            ökar patientsäkerhet, bland annat med hjälp av IT.
          </note>
          <note>
            Det finns ingen anledning att tro att vi någonsin ska kunna fatta
            det optimala beslutet med alla förbättringar när det gäller informationshantering
            och patientsäkerhet på en enda gång. Vi kommer att få göra som
            den här kammaren alltid gör, ta steg för steg en liten bit i taget.
            Det här steget, som jag hoppas att vi tar i dag, är ett mycket
            viktigt steg som kommer att innebära stora förbättringar för patienternas
            säkerhet.
          </note>
          <note>
            Överläggningen var härmed avslutad.
          </note>
          <note>
            8 § Folkhälsopolitik
          </note>
          <note>
            Föredrogs
          </note>
          <note type="speaker">
            Anf. 48 LARS MEJERN LARSSON (s):
          </note>
          <note>
            Fru talman! I detta ärende behandlas socialutskottets betänkande
            om folkhälsopolitik. I betänkandet behandlas 140 motionsyrkanden
            från den allmänna motionstiden under 2003 och 2004.
          </note>
          <note>
            Betänkandet tar upp en mängd olika målområden när det gäller
            folkhälsoarbetet, bland annat mål för folkhälsan, ojämlikhet i
            hälsan, självmordsprevention, delaktighet och inflytande i samhället.
            Ytterligare målområden är ekonomisk och social trygghet, trygga
            och goda uppväxtvillkor, ökad hälsa i arbetslivet.
          </note>
          <note>
            Vidare tas i betänkandet upp behovet av sunda säkra miljöer och
            produkter, en mer hälsofrämjande hälso- och sjukvård och gott
            skydd mot smittspridning, en trygg och säker sexualitet och god
            reproduktiv hälsa.
          </note>
          <note>
            Angelägna mål som belyses är behovet av ökad fysisk aktivitet,
            goda matvanor och säkrare livsmedel, minskat bruk av tobak och
            alkohol, ett samhälle fritt från narkotika och dopning samt minskade
            skadeverkningar av överdrivet spelande och övrigt beroende.
          </note>
          <note>
            Avslutningsvis finns mål om hälsoinformation och hälsokommunikation
            samt forskning.
          </note>
          <note>
            Ett enigt utskott föreslår med anledning av ett tiotal motioner
            från samtliga riksdagspartier ett tillkännagivande till regeringen
            om det självmordspreventiva arbetet. Utskottet konstaterar att
            olika insatser har gjorts på området, och regeringen har i den
            nyligen avlämnade forskningspolitiska propositionen Forskning
            för ett bättre liv redovisat att den bland annat anser att särskilda
            insatser bör göras inom suicidforskningen.
          </note>
          <note>
            Folkhälsoministern har redovisat att han noggrant följer utvecklingen
            för att överväga vilka ytterligare insatser som kan komma att
            erfordras med anledning av självmordsproblematiken. Vi inom utskottet
            delar dock bedömningen i motionerna att ytterligare insatser nu
            måste genomföras för att förstärka det självmordspreventiva arbetet.
          </note>
          <note>
            Utskottet anser att ett nationellt program för självmordsprevention
            bör tas fram, och regeringen bör redovisa resultatet av ett sådant
            arbete för riksdagen i lämpligt sammanhang.
          </note>
          <note>
            Utskottet avstyrker övriga motionsyrkanden, främst med hänvisning
            till pågående arbete på folkhälsoområdet. I betänkandet finns
            24 reservationer och tre särskilda yttranden.
          </note>
          <note>
            Fru talman! Med denna inledning överlämnar jag ärendet till debattörerna.
          </note>
          <note type="speaker">
            Anf. 49 ANNE MARIE BRODÉN (m):
          </note>
          <note>
            Fru talman! Som vi hörde handlar betänkandet från socialutskottet
            om folkhälsofrågor. Det är 140 motioner från 2003 och 2004 som
            behandlas. De visar på det stora intresse för hälsofrågor som
            finns i Sverige i dag.
          </note>
          <note>
            Ett tiotal motioner handlar just om självmordsprevention, och
            de har lett till det tillkännagivande som vi alla i utskottet
            är oerhört glada för. Vi hoppas att det också ska leda till åtgärder
            från regeringen. Min kollega Magdalena Andersson kommer senare
            att utveckla detta i sitt anförande.
          </note>
          <note>
            Jag kommer att uppehålla mig vid några avgörande frågor som vi
            moderater tycker är viktiga för en ökad hälsa för alla människor
            i Sverige. Det handlar om människors makt över sina egna liv,
            om hur vi kan förbättra och förändra folkhälsoarbetet om hur vi
            ska stärka barns och vuxnas hälsa. Vi ska se de äldres behov i
            samhället och vi ska arbeta mer med förebyggande arbete både lokalt
            och regionalt.
          </note>
          <note>
            Vi anser att Folkhälsoinstitutet ska läggas ned till förmån för
            ett nytt institut för medicin och hälsa. Mer medel måste föras
            ut till det regionala planet, och det fick vi klart för oss för
            någon vecka sedan här i riksdagen då vi hade en diskussion om
            dessa frågor. Nätverket för folkhälsa delar vår uppfattning om
            att det behövs mera av regionala kompetenscenter.
          </note>
          <note>
            Jag vill först yrka bifall till reservation 1 under punkt 1,
            men jag står naturligtvis bakom övriga reservationer från oss
            moderater och de gemensamma borgerliga reservationer som finns
            i betänkandet.
          </note>
          <note>
            Fru talman! Att bli förstådd som en helhet, lyssnad på och tagen
            på allvar innebär att man sätts in i ett sammanhang, och då minskar
            ohälsan.
          </note>
          <note>
            Människors goda hälsa är en av de viktigaste resurserna i ett
            land. Det skapar möjligheter och utveckling. Den mänskliga resurs
            som finns i ett gott hälsotillstånd har tidigare underskattats
            i vårt samhälle. Snarare har hälsa betraktats som en naturtillgång,
            fri att utnyttjas. De senare årens försämrade hälsoläge hos människor
            har visat vilka kostnader som är förenade med dålig hälsa.
          </note>
          <note>
            I Sverige har det saknats strategier utifrån ett individuellt
            hälsotänkande. Högsta möjliga tillstånd av hälsa är en mänsklig
            rättighet som det formuleras i FN:s förklaring i den ekonomisk-sociala
            delen av de mänskliga rättigheterna. Hälsa är som allemansrätten,
            missbrukas den så blir den förödd. Därför har det i dag uppstått
            en stor brist på hälsa som i sin tur har lett till en stor vårdskuld.
          </note>
          <note>
            Fru talman! Trots att stora samhälleliga ekonomiska resurser
            satsats på folkhälsan har det inte givit utdelning i en förbättrad
            hälsa för de enskilda människorna. Detta beror till stor del på
            ett kollektivistiskt förhållningssätt som har skapat ett avståndstagande
            och i många fall likgiltighet inför välvilliga folkhälsoråd. Det
            har inte bidragit till ett individuellt ansvarstagande för den
            egna hälsan i den utsträckning som vi moderater tror är angeläget
            och viktigt.
          </note>
          <note>
            För att den enskilda individen ska kunna ta ansvar måste den
            också ges makt och möjlighet att ta ansvar, det vill säga att
            kunna svara an. Ett uttryck som ofta används i dessa sammanhang
            är empowerment . Det innebär att kunna påverka sin egen situation,
            att kunna fatta egna beslut om sitt eget liv, att kunna träffa
            val, det vill säga att vara proaktiv och promotiv för att vidmakthålla
            hälsa eller återställa hälsa som gått förlorad. Hälsa är alltså
            en integrerad del i en människas liv precis som andra fri- och
            rättigheter.
          </note>
          <note>
            Fru talman! Det stigande ohälsotalet bland Sveriges befolkning
            utgör inte bara ett stort folkhälsoproblem, utan det har kommit
            att bli den i särklass största ekonomiska belastningen inom svensk
            ekonomi som i sin tur tvingar fram svåraccepterade besparingar
            inom en rad områden. Dessa besparingar slår hårt och konsekvenserna
            har varit förödande inom många samhällsområden i ett redan hårdnande
            samhällsklimat.
          </note>
          <note>
            Antalet långtidssjukskrivningar och förtidspensioneringar är
            ett stort bekymmer. Hur man än planerar neddragningar och besparingar
            så äts dessa upp av ett okänt antal ökningar av långtidssjukskrivna
            och förtidspensioneringar. 1,4 miljoner människor står i dag utanför
            arbetsmarknaden.
          </note>
          <note>
            Fru talman! Vi har i dag en allt kunnigare befolkning som ställer
            medvetna frågor och kräver kunniga svar. Det har setts som en
            naturlig del i samhällets utveckling.
          </note>
          <note>
            När den gamla auktoritetstron och det auktoritära samhället försvinner
            med sina tydliga yttre gränser, som också byggde på en gemensam
            värdegrund etik och moral ersattes det inte automatiskt av ett
            ansvarstagande hos den enskilde individen.
          </note>
          <note>
            Detta har lett till en osäkerhet och en oklarhet i många fall
            där människor upplever sig ha hamnat i kläm mellan olika välfärdssystem
            som inte längre levererar det som de ska eller förväntas göra.
            Vidare har en mycket snabb samhällsförändring bidragit till att
            förutsägbarheten till stor del har försvunnit ur människors liv.
          </note>
          <note>
            Stressen har kommit till vårt samhälle för att stanna. Man kan
            hävda att stress alltid har funnits och att människor alltid har
            haft det svårt. Förvisso, men nu har det svenska samhället byggts
            på ett antagande om stabilitet och förutsägbarhet som inte längre
            existerar, och därav följer just den känsla av vanmakt som breder
            ut sig bland människor. Oförutsägbarheten skapar då stress, stress
            skapar rädsla och vanmakt, rädsla skapar våld, vanmakt skapar
            uppgivenhet och likgiltighet, våld skapar ännu mer oförutsägbarhet
            och likgiltigheten skapar också ett hårt samhälle.
          </note>
          <note>
            Fru talman! Människor som är rädda och stressade förlorar sitt
            välbefinnande, och deras hälsa påverkas negativt. Det är ett sådant
            samhälle som vi ser växa fram i dag i Sverige på många håll. Att
            återställa hälsa och välbefinnande i samhället och på individnivå
            är en oerhört viktig och angelägen fråga för oss moderater, och
            det är absolut den viktigaste enskilda satsningen vi kan göra
            i Sverige.
          </note>
          <note>
            Fru talman! Det är känt att hälsa och välbefinnande handlar om
            att som människa känna sig respekterad, tagen på allvar och lyssnad
            på, att vara delaktig och bli bekräftad, att få stöd och uppmuntran
            och vidare att få uppleva att det finns en mening med ens liv
            och att omvärlden är rimligt god att det finns ett hopp. Dessa
            grundbultar inom folkhälsovetenskapen formulerades av Aron Antonowsky,
            som var banbrytande inom denna vetenskap.
          </note>
          <note>
            Flera vetenskapliga rapporter visar att ett verkligt inflytande,
            empowerment som jag nämnde tidigare, över vardagslivet är just
            en nyckelfaktor som skapar hälsa. Delaktighet är en förutsättning
            för hälsa och upplevelser av sammanhang och meningsfullhet. Att
            själv kunna ta ansvar och fatta sina egna beslut i sitt eget vardagsliv
            har oerhört stor betydelse för hälsan.
          </note>
          <note>
            Därför är det naturligt för oss moderater att i våra kommittémotioner
            inom det här området trycka på just de här så angelägna viktiga
            sakerna. Men det finns också andra motioner som pekar på att möjligheten
            att kunna leva på sin lön, möjligheten att kunna fatta sina beslut
            om barnomsorg, hur barnen ska ha det och hur familjen vill ha
            det med sitt liv, innebär ökad hälsa. Vi vet också att kränkningar
            och våld har stor negativ effekt. Vi skriver också om vikten av
            att titta på hur ökad stress leder till ohälsa och att ge människor
            möjlighet att mer kunna vara delaktiga och känna ansvar på sitt
            arbete.
          </note>
          <note>
            Därför är det viktigt när vi pratar om kvinnor och kvinnors hälsa
            att också känna ansvar för att öppna upp för en mångfald av olika
            arbetsgivare. Vi har ju goda exempel i dag där vi ser att sjukskrivningstalen
            är bra mycket lägre där man har ett ökat inflytande och ett ökat
            ansvar. Det kan gärna vara kooperativ eller olika privata alternativ.
            Det finns också naturligtvis offentliga arbetsgivare som har satsat
            och som är väldigt duktiga på detta. Men vi tror att eget ansvar
            och ökat inflytande är en avgörande faktor för hur människor mår
            på arbetsplatsen. Därför beklagar vi den stopplagsdiskussion vi
            hade i går, och vi beklagar den negativa inställning från vänsterkartellen
            som finns just när det gäller hur kvinnor kan få chansen att se
            möjligheter med flera olika arbetsgivare.
          </note>
          <note>
            Vi lyfter fram betydelsen av mat, motion och kärlek. Det är viktigt
            att också komma ihåg vad som påverkar vårt liv och vår vardag.
            Hur vi äter och motionerar har oerhört stor betydelse, men också
            ensamheten eller möjligheten att leva tillsammans med människor
            som bryr sig om, som ser en, som lyssnar och som förstår en. Att
            kärleken har betydelse är naturligtvis viktigt också för små barn.
            Vi hade ett seminarium här i riksdagen för någon vecka sedan som
            handlade om barns hälsa. Där pekade vi också på vikten av beröring
            när det gäller barn och människor emellan.
          </note>
          <note>
            Institutet för hälsa tror vi är en viktig förutsättning för att
            ta nya tag när det gäller hälsofrågorna i Sverige. Folkhälsoinstitutet
            har kanske spelat ut sin roll. Det är ganska tydligt när vi läser
            i tidningen om att man nu ska leka på arbetsplatsen. Det finns
            många andra saker som kommer därifrån som kanske är bra, men nu
            börjar det verka som om det är dags att ta nya tag, och därför
            föreslår vi ett institut för hälsa i stället, med stor tyngd på
            det regionala och lokala folkhälsoarbetet.
          </note>
          <note>
            Till sist vill jag bara ta upp egenvård. Det finns oerhört mycket
            bra satsningar på egenvård, och det finns reservationer som handlar
            om just detta. Vi beklagar att utskottets majoritet inte har ställt
            sig bakom dessa viktiga satsningar på egenvård. Vi vet att det
            har stor betydelse för folkhälsans utveckling, och vi vet att
            det har stor betydelse för avlastningen av sjukvården. Egenvård
            och hälsofrågor är frågor som har kommit för att stanna, och det
            är frågor som vi moderater kommer att fortsätta driva med inriktning
            på att individen har en stark ställning i samhället i dag.
          </note>
          <note type="speaker">
            Anf. 50 GABRIEL ROMANUS (fp):
          </note>
          <note>
            Fru talman! Folkhälsa är ett viktigt ämne, och det speglas ju
            i det stora antalet motioner som vi behandlar nu. Det är också
            viktigt att vi har fått en mera systematisk rapportering av hur
            folkhälsan utvecklas. Jag tänker då på framför allt den folkhälsorapport
            som Socialstyrelsen ger ut och som vi har fått alldeles nyligen.
            Där konstateras att livslängden fortsätter att öka i Sverige,
            och det skulle ju kunna peka på att vår folkhälsa är god och förbättras,
            och så är det ju, men det utesluter inte att det finns hot mot
            folkhälsan och att det finns en stor risk för att vi kommer att
            få sämre hälsa på många områden.
          </note>
          <note>
            Jag brukar sammanfattningsvis, när jag träffar människor från
            andra länder, säga att den svenska folkhälsan kännetecknas av
            att vi är det friskaste folket i världen och att vi lever längst,
            men vi är också det mest sjukskrivna, och det kan man naturligtvis
            delvis hänföra till att vårt sjukförsäkringssystem tolkas något
            annorlunda nu än vad det har gjort tidigare, och helt säkert måste
            vi strama upp tillämpningen av vår sjukförsäkring.
          </note>
          <note>
            Men man kan inte heller vifta bort att vi har nya hot mot folkhälsan
            som vi måste göra någonting åt. Många av dem hänger ihop med det
            moderna samhällets olika inslag, till exempel sådant som stress
            i arbetslivet, brist på kontroll över den egna vardagen och sådant
            som Anne Marie Brodén nämnde men också sådant som hör ihop med
            vår livsstil, sådant som resulterar i vällevnadssjukdomar. En
            allmän synpunkt på folkhälsoarbetet är naturligtvis att vi måste
            arbeta förebyggande, och om vi ska arbeta förebyggande så räcker
            det inte med allmänna ideologiska trumpetstötar, utan då måste
            vi ge oss på de konkreta hoten mot folkhälsan, sådant som vi alla
            känner till. Exempel är alkohol, narkotika, tobak, spel, olämplig
            kost, för mycket kost hos en del och för lite hos andra och brist
            på motion, men också som sagt stressen i vardagen för många människor.
          </note>
          <note>
            Det är viktigt att vi då har ett systematiskt arbete som också
            innehåller forskning om hur man ska förebygga att det moderna
            samhället skapar nya hot mot hälsan i takt med att vi kan avvärja
            en del av de gamla hoten som naturligtvis infektionssjukdomar
            och liknande som har plågat mänskligheten under många år. För
            övrigt kan vi notera att det även inom det området finns ett nytt
            hot, nämligen att våra mediciner, vår antibiotika, om de används
            på felaktigt sätt bidrar till att utveckla resistenta bakteriestammar
            som gör att de här infektionssjukdomarna återigen blir ett större
            hot.
          </note>
          <note>
            Jag vill gärna understryka det positiva i det här betänkandet,
            nämligen att vi har kunnat enas om att föreslå ett tillkännagivande
            om självmordsprevention. Det är ju en god tradition i socialutskottet
            att vi försöker enas och påverka politiken, och här har vi verkligen
            ett stort område som oroar oss alla och naturligtvis framför allt
            dem som har sett problemet med självmord på nära håll hos unga
            människor.
          </note>
          <note>
            Jag hoppas att regeringen och dess medarbetare tar del av detta
            tillkännagivande och snabbt återkommer med åtgärder.
          </note>
          <note>
            Jag vill också rent allmänt säga att med tanke på det stora intresse
            som finns i riksdagen för folkhälsofrågor, och som avspeglas i
            betänkandet, vore det rimligt att regeringen och Socialdemokraterna
            gick med på att målen för folkhälsoarbetet, och även de mer konkreta
            målen, fick fastställas av riksdagen. Det är inte helt uteslutet
            att Socialdemokraterna någon gång hamnar i opposition. Då kanske
            vi kan hoppas på en sinnesändring i denna fråga. Men det skulle
            inte göra något om det kom tidigare.
          </note>
          <note>
            Jag yrkar därför bifall till reservation nr 1. Självklart står
            jag och Folkpartiet bakom övriga reservationer där vi finns med.
            Men av effektivitetsskäl när det gäller voteringen avstår jag
            från att yrka på dem.
          </note>
          <note>
            Det är rimligt att i den här debatten inte dubblera de debatter
            om alholhol-, narkotika- och tobakspolitik som vi har vid andra
            tillfällen. Därför går jag förbi det, även om det naturligtvis
            är stora och viktiga hot mot folkhälsan.
          </note>
          <note>
            När man diskuterar folkhälsopolitik går det tyvärr inte att komma
            förbi frågan om regeringens myndighetspolitik. Ända sedan den
            socialdemokratiska regeringen år 1991 föreslog bildandet av ett
            särskilt folkhälsohälsoinstitut har tyvärr den politiken kännetecknats
            av en viss ryckighet. Institutet kom till under den borgerliga
            regeringen.
          </note>
          <note>
            Jag tycker rent sammanfattningsvis att man måste konstatera att
            institutet har gjort en bra insats. Det går alltid att lyfta fram
            enskilda skrifter där man kan tycka att det verkar lite beskäftigt
            och kanske förlöjliga en och annan formulering. Men på det hela
            taget är min uppfattning att Folkhälsoinstitutet har bidragit
            till att öka medvetenheten om både hoten mot folkhälsan och det
            förebyggande perspektivet.
          </note>
          <note>
            Samtidigt måste man säga att politiken på senare år har kännetecknats
            av en egendomlig ryckighet. Man beslöt från regeringens och Socialdemokraternas
            sida att man skulle lägga ihop Folkhälsoinstitutet och Alkoholinspektionen,
            och då fick institutet tillsynsuppgifter. Man döpte också om det
            och sade att det skulle blir ett stabsorgan. Det var ganska svårt
            att förstå vad skulle innebära, eftersom man just gav det tillsynsuppgifter.
          </note>
          <note>
            Nu ska man lokalisera ut det till Östersund, vilket alla vet
            kommer att innebära en försvagning av arbetet under ett antal
            år framåt. Samtidigt har vi fått utredningsförslag att delar av
            institutets verksamhet ska lokaliseras till regionala centrum.
            Idén med regionala centrum är inte alls så dum. Men att samtidigt
            bestämma att institutet ska flyttas till Östersund och därmed,
            som det verkar, bli av med nästan alla sina medarbetare, är en
            något egendomlig politik.
          </note>
          <note>
            Fru talman! Här finns åtskilligt att säga om mer specifika hot
            mot folkhälsan. De finns nämnda i reservationer och särskilda
            yttranden. Det är sådant som gäller buller, kost och motion, tandhälsa,
            regionala klyftor och behovet av ett bättre folkhälsoarbete för
            äldre. Jag nöjer mig här med att än en gång understryka att det
            är viktigt att man i folkhälsoarbetet går från allmänt tal till
            att ta upp de konkreta hoten mot folkhälsan. Det är vad vi har
            pekat på i ett antal reservationer och särskilda yttranden.
          </note>
          <note type="speaker">
            Anf. 51 ULRIK LINDGREN (kd):
          </note>
          <note>
            Fru talman! Jag uppskattar alla de kristdemokratiska reservationerna
            i betänkandet men begränsar mig till att yrka bifall till reservation
            1 om mål för folkhälsan. I den reservationen understryker vi vikten
            av konkreta och mätbara etappmål för folkhälsoarbetet.
          </note>
          <note>
            Det är viktigt för att veta vad som ska göras och vad som har
            effekt att det finns tydliga mål. Talet om folkhälsa blir lätt
            allmänt välmenande prat om vikten av att vi ska sköta oss med
            allt möjligt om inte tydliga mål, handlingsplan och utvärdering
            finns. Gabriel Romanus efterlysning av stadga i folkhälsoarbetet
            är jag den förste att understryka.
          </note>
          <note>
            Fru talman! Folkhälsan går att förändra till det bättre. Tobaksbruket
            i Sverige har genomgått en mycket stor kulturförändring på 20
            år. Från att ha varit en självklar del av arbetsmiljö, hemmiljö,
            offentlig miljö och överallt har vi nu kommit fram till en punkt
            där vi kommer att få mycket stor acceptans för rökstopp på krogarna
            från den 1 juni.
          </note>
          <note>
            På samma sätt kan det gå med andra folkhälsoområden. Det gäller
            exempelvis alkoholmissbruket. Det finns ingen naturlag som säger
            att vi i Sverige ska få allt större alkoholskador genom obegränsade
            införselkvoter och allt lägre alkoholpriser genom den fria införseln
            och lägre skatter. Vi kan alltfort göra motstånd.
          </note>
          <note>
            Det kan bli en annan attityd om vi målmedvetet arbetar i den
            riktningen. Införseln av vin och sprit minskade med 30 % medan
            införseln av starköl sjönk med 50 % första kvartalet i år jämfört
            med motsvarande period förra året, enligt Stockholms universitets
            månatliga undersökning av svenska folkets köpvanor av alkohol.
          </note>
          <note>
            De säger själva att det är för tidigt att dra några långtgående
            slutsatser av detta. Men det tjänar ändå som exempel på att vi
            inte bara måste ge upp inför ohälsohotet alkoholmissbruk. Vi måste
            inte ge upp vår skattepolitik, och vi kan mycket väl fortsätta
            att kämpa för lägre införselkvoter av alkohol. Om vi inte får
            behålla de metoderna för att hålla nere alkoholskadorna kan man
            kanske ändå uppnå en vändning av alkoholbruket på annat sätt,
            vilket möjligen enkäten antyder.
          </note>
          <note>
            Fru talman! Efter många turer, motioner från samtliga riksdagspartier
            i år och tidigare år, och motioner från Kristdemokraterna, tillkännagivanden
            från utskottet med mera har Socialdemokraterna nu till slut accepterat
            att medverka till att en nationell handlingsplan för att förebygga
            självmord ska tas fram. Det är en viktig seger för anhörigorganisationen
            Spec, som länge har arbetat för att få till stånd en nationell
            handlingsplan. Det är förstås också en seger för de drabbade.
          </note>
          <note>
            Kan ett självmord förebyggas räddas ett människoliv. Men det
            är inte bara det, utan ett livslångt trauma för de närstående
            kan undvikas. Antalet självmord har minskat sedan 70-talet. Det
            redovisar Socialstyrelsens folkhälsorapport. Men det finns enligt
            den rapporten en tendens till ökning bland yngre män sedan år
            1998. Det finns all anledning att fortfarande ta den här frågan
            på största allvar.
          </note>
          <note>
            Som alltid när vi fattar storvulna beslut måste man ställa frågan:
            Vad blir det av ett beslut om nationell handlingsplan för självmordsprevention?
            Målen för det självmordspreventiva arbetet är avsiktigt ospecifika,
            berättar vår text i betänkandet. Men i en nationell handlingsplan
            måste man också komma fram till ett antal mål för hur arbetet
            ska bedrivas och vad som egentligen ska uppnås.
          </note>
          <note>
            Vi har i trafiken en nollvision i antal döda. Det kanske är modigt
            och rentav övermodigt att begära något liknande för antalet självmord.
            Men vi måste ändå nå fram till tydliga mål om vad vill uppnå för
            att få drivkraft i en handlingsplan.
          </note>
          <note>
            Forskningsansvaret på området självmord är inte särskilt preciserat,
            vilket också framgår av vårt betänkande. Institutet för psykosocial
            medicin, förkortat IPM, har i uppgift att bedriva och främja forskning
            i psykosocial medicin. Forskningsansvaret faller väl i dag närmast
            på detta institut.
          </note>
          <note>
            Det har utretts hur de framtida uppgifterna för IPM ska skötas.
            Man anger i utredningen att regeringen först och främst ska klargöra
            vilka uppgifter den centrala expertfunktionen för det självmordsförebyggandet
            arbetet ska ha. Dessutom vet vi att Folkhälsoinstitutet deltar
            i ett nätverksarbete med bland andra anhörigorganisationen Spes.
          </note>
          <note>
            För att nå framgång med den nationella handlingsplanen är det
            naturligtvis viktigt att forskningsansvaret klarläggs. Vem ska
            ha ett huvudansvar för detta? Var ska den centrala expertfunktionen
            ligga? Vem tar det tydliga ansvaret för att det ska finnas en
            fast, central organisation som ger bidrag till det fältarbete
            som måste bedrivas i kommuner och landsting?
          </note>
          <note>
            Det viktiga för självmordspreventionen är förstås vad som görs
            lokalt. Det har också undersökts hur arbetet bedrivs ute i skolorna,
            berättas det om i betänkandet. Det sägs att beredskapen i skolorna
            är låg vad gäller att upptäcka och hjälpa elever som befinner
            sig i allvarlig psykisk och social nöd och därmed riskerar att
            utföra självmordshandlingar. Majoriteten av de undersökta skolorna
            saknar skriftliga planer, förebyggande program och utbildning
            av personal i självmordspreventiva åtgärder.
          </note>
          <note>
            Det saknas således inte uppgifter att ta tag i för den nationella
            handlingsplanen. Vänsterkartellen kan förhoppningsvis i dag berätta
            mer om hur vi ska ge ett slagkraftigt innehåll till den nationella
            handlingsplanen. Utöver vad jag hittills har sagt fordras det
            givetvis ett brett socialpolitiskt anslag i arbetet. Precis som
            för trafiken behöver vi visa en oerhörd uthållighet i den psykiatrisatsning
            som vi har enats om. Den får inte stanna vid bara en engångssumma
            i år, utan som psykiatrisamordnaren har rekommenderat så måste
            detta återrustande av psykiatrin pågå i flera år. Det är på samma
            sätt med missbrukarvården. Återrustandet av den har länge fått
            dröja, och vi har inte ens kommit i gång i år. Tvärtom går det
            fortfarande bakåt vad gäller missbrukarvården. Frivilligorganisationerna
            har minskat sin kapacitet i år.
          </note>
          <note>
            Fru talman! I reservation 18 berör Kristdemokraterna kost och
            motion. Där tar vi fasta på den åtgärdslista som Livsmedelsverket
            och Folkhälsoinstitutet har sammanställt med viktiga åtgärder
            för att komma till rätta med detta. Vi har sett i medierna hur
            våra experter på området, som Stefan Rössner och Tandläkarförbundets
            ordförande, har larmat om att här finns mycket att göra. Vi väntar
            på besked från majoriteten också om detta. När kommer de åtgärder
            som man hittills verkar dröja med? Stefan Rössner har påtalat
            detta i Dagens Nyheter. När kommer åtgärderna i verkställighet?
            Det är ett besked som vi önskar i dag.
          </note>
          <note type="speaker">
            Anf. 52 ELINA LINNA (v):
          </note>
          <note>
            Fru talman! För två år sedan debatterade vi här i kammaren betänkandet
            Mål för folkhälsan . Nu som då delar socialutskottet regeringens
            uppfattning att det övergripande nationella målet för folkhälsoarbetet
            bör vara att skapa samhälleliga förutsättningar för en god hälsa
            på lika villkor för hela befolkningen.
          </note>
          <note>
            En god hälsa på lika villkor för hela befolkningen är en utmaning
            som kräver långsiktigt, målinriktad och sektorsövergripande arbete
            inom samtliga sektorer som har ett avgörande inflytande på folkhälsans
            utveckling. Så står det i betänkandet.
          </note>
          <note>
            I mitt anförande kommer jag att lyfta fram ett antal förslag
            som Vänsterpartiet har lagt fram för att bidra till en god hälsa
            på lika villkor. För att nå en god hälsa på lika villkor krävs
            att olika samhällsaktörer samarbetar och prioriterar hälsofrämjande
            åtgärder. En utvecklad folkhälsopolitik behöver genomsyra samhället
            i dess helhet och tas i beaktande vid planeringen av bostäder,
            trafikleder och arbetsplatser och i värnandet om den generella
            välfärden.
          </note>
          <note>
            Under ideala förhållanden borde folkhälsan vägas in vid samtliga
            större samhällsförändringar. Folkhälsan bör ses som en naturlig
            och självklar faktor vid alla former av åtgärder, beslut, uppföljningar
            och lagstiftning. Om besluten får allvarliga konsekvenser för
            hälsan så är de ineffektiva.
          </note>
          <note>
            Folkhälsan borde ha en självklar plats också i statsbudgeten.
            Vänsterpartiet anser att ett hälsoindex i statsbudgeten är ett
            lika viktigt inslag som att redovisa tillväxtfaktorer och budgetprognoser.
            Därför har vi föreslagit att ett hälsoindex utformas i statsbudgeten.
            Vår motion fick tyvärr inte majoritet i utskottet, men vi tänker
            inte ge upp. Vi återkommer i frågan.
          </note>
          <note>
            Jag ska också beröra tillkännagivandet om det självmordspreventiva
            arbetet. Ett enigt utskott anser att ett nationellt program för
            självmordsprevention bör tas fram och att regeringen bör redovisa
            resultatet av arbetet för riksdagen.
          </note>
          <note>
            I dagens tidningar kan vi läsa att folkhälsoministern Morgan
            Johansson avser att inrätta en nationell handlingsplan för att
            förebygga självmord. Nu är inte Morgan Johansson här, men jag
            vill ändå påpeka att det är bra att folkhälsoministern äntligen
            tar sitt ansvar i frågan. Jag vill också påminna om att socialutskottet
            redan för ett antal år sedan gav det första tillkännagivandet.
            Då handlade det om barn och unga och självmordsprogram. Det andra
            tillkännagivandet handlade om implementeringen av WHO:s rekommendation
            om nationella program. I dag lämnar socialutskottet sitt tredje
            tillkännagivande, så det är bra att folkhälsoministern också i
            dag lovar att komma med en handlingsplan till ett nationellt program
            för självmordsprevention.
          </note>
          <note>
            Fru talman! I betänkandet har Vänsterpartiet också en motion
            som lyfter fram den psykiska hälsosituationen bland personer med
            utländsk bakgrund. Folkhälsoinstitutets rapport Födelselandets
            betydelse , som kom för två tre år sedan visar att ett flertal
            invandrade grupper, och då speciellt kvinnorna, uppvisar sämre
            psykisk hälsa än svenskfödda. I rapporten konstateras att många
            invandrargruppers sämre hälsa inte kan förklaras med biologiska
            eller andra individuella faktorer. Förklaringarna finns i stället
            på en samhällelig nivå.
          </note>
          <note>
            En av de viktigaste faktorerna är den låga sociala position som
            många invandrargrupper får i Sverige oberoende av vad de har med
            sig i form av utbildning och arbetserfarenhet. Det krävs med andra
            ord kraftfulla sektorsövergripande insatser från samhällets sida
            för att minska de folkhälsoskillnader som finns mellan olika etniska
            grupper.
          </note>
          <note>
            Som jag sade inledningsvis måste olika samhällssektorer samarbeta
            och prioritera folkhälsofrämjande åtgärder. Det finns en tydlig
            etnisk segregering på både bostads- och arbetsmarknaden i dagens
            Sverige. Det är en segregering som bidrar till att skapa ohälsa
            hos vissa grupper i vårt samhälle.
          </note>
          <note>
            Jag vill här också passa på att nämna vårt särskilda yttrande,
            där vi pekar på att inte glömma de nationella minoriteterna i
            folkhälsoarbetet. En del nationella minoriteter, till exempel
            samerna, har funnits här sedan urminnes tider. De övriga har också
            starka och långvariga historiska band med Sverige. Folkhälsoinstitutets
            rapport, som jag hänvisade till tidigare, visar att exempelvis
            sverigefinnar har en ökad ohälsa i jämförelse med övriga svenskar.
            Vänsterpartiet anser att alla nationella minoriteter särskilt
            ska uppmärksammas i det strategiska folkhälsoarbetet.
          </note>
          <note>
            Fru talman! För en tid sedan utkom Socialstyrelsens folkhälsorapport
            2005. Den har berörts tidigare här i talarstolen också. Enligt
            rapporten uppskattas mellan 20 % och 40 % av befolkningen i dag
            lida av psykisk ohälsa. Andelen personer som uppger att de känner
            oro, ångest eller ängslan har ökat sedan början av 1990-talet
            efter en nedgång på 1980-talet. Ökningen gäller generellt i befolkningen
            utom bland äldre kvinnor där andelen har varit konstant hög sedan
            1980. Den största ökningen visar unga kvinnor mellan 16 och 34
            år.
          </note>
          <note>
            Det finns några förklaringar till den ökande psykiska ohälsan
            som lyfts fram i Socialstyrelsens rapport. Bland annat menar man
            att ängslan och oro samt ångest är subjektiva mått som lätt kan
            förändras över tiden på grund av mediepåverkan och allmänna attitydförändringar.
            Samhällsklimatet har också blivit hårdare med ökad press på individuella
            prestationer och framgångar, inte minst inom skolan och arbetslivet.
            Ekonomiska neddragningar med konsekvenser för välfärdssystemet,
            särskilt inom verksamheter som skolhälsovård, minskar möjligheterna
            till förebyggande insatser.
          </note>
          <note>
            Den riktigt alarmerande ökningen av psykisk ohälsa återfinns
            bland barn och unga. Även användandet av antidepressiva läkemedel,
            så kallade SSRI-preparat, bland barn och unga ökar. Köerna till
            barn- och ungdomspsykiatriska mottagningar är långa. Det är viktigt
            att barn och unga som har psykisk ohälsa får adekvat hjälp, men
            samtidigt måste vi lyfta fram den enligt vår mening viktigaste
            folkhälsoåtgärden, nämligen det förebyggande arbetet. Enligt Vänsterpartiets
            mening är förebyggande insatser alltid att föredra både för individen
            och för samhället. Jag delar Socialstyrelsens uppfattning att
            nedskärningar av verksamheter som skolhälsovård har försvårat
            möjligheterna till förebyggande insatser. Vänsterpartiet anser
            också att det råder viss oklarhet på myndighetsnivå om vem som
            har det övergripande ansvaret för det preventiva psykiatriska
            arbetet. Vi anser därför att regeringen bör se över och förtydliga
            vem som har ansvaret för det arbetet.
          </note>
          <note>
            Fru talman! Avslutningsvis vill jag säga att jag självfallet
            står bakom Vänsterpartiets samtliga reservationer, men för tids
            vinnande yrkar jag bifall till reservation 16.
          </note>
          <note type="speaker">
            Anf. 53 ANNIKA QARLSSON (c):
          </note>
          <note>
            Fru talman! Ibland kan man fundera på hur vi mår och hur påfrestande
            det här uppdraget egentligen skulle kunna vara. Vi jobbar, sliter
            och stressar. Vi har så mycket att göra. Ändå tror jag att om
            vi skulle gå ut fråga alla här skulle vi få höra att man mår rätt
            bra. Det här med hälsa handlar ju om så många olika delar och
            om att kunna vara med och påverka. Även om vi inte alltid får
            igenom våra förslag här i kammaren inbillar vi oss även i opposition
            att vi faktiskt är med och påverkar och driver åt rätt håll.
          </note>
          <note>
            Ett exempel på det är det tillkännagivande som vi står bakom
            här i dag om ett nationellt program för att förhindra självmord
            runtom i Sverige. Det känns bra, även om anledningen till det
            hela är mycket sorglig.
          </note>
          <note>
            I det här betänkandet vill jag yrka bifall till reservation nr
            1, men jag vill också lyfta upp reservation nr 12.
          </note>
          <note>
            I reservation nr 1 går vi in på var ansvaret för det folkhälsopolitiska
            arbetet ska ligga någonstans. I dag ligger det på regeringens
            bord, och det är bra. Det ska finnas där också. Men det hade varit
            otroligt värdefullt om riksdagen hade haft ett större ansvar i
            det här arbetet för att plocka fram konkreta och mätbara mål och
            för att vara en viktig del i det opinionsbildande arbetet. Det
            verkliga arbetet kring folkhälsa bedrivs varken i regering eller
            i riksdag, utan det är faktiskt runt köksbordet.
          </note>
          <note>
            Jag sade tidigare att man kan fundera på vad det innebär att
            må bra och ha hälsan. Det är en mängd olika bitar. Det handlar
            kanske inte bara om att hjärtat slår och benen är hela. Det är
            snarare så att man känner att det fungerar för barnen i skolan
            och med läxorna, att man känner sig trygg med den barnomsorg man
            har, att man känner sig trygg med mamma på ålderdomshemmet eller
            vad det nu är för frågor som ligger allra närmast hjärtat.
          </note>
          <note>
            Vi hade ett seminarium för ett tag sedan. Det var ett hundratal
            kvinnor som skulle försöka att beskriva vad hälsa var för dem.
            Jag kan säga att det är ett rätt stort kompendium där man har
            försökt fånga detta. Det finns alla möjliga olika uppgifter där.
            Det kan handla om att trivas med sitt arbete, att försöka förverkliga
            sina drömmar, att vara frisk i kroppen, social samvaro, naturupplevelser,
            trevliga vänner, att vara med i en sångkör, att äta bra, att lyssna
            på vacker musik, sällskapsdjur, att visa respekt, att kunna leva
            på sin lön, en god sömn, att kunna skratta och att få känna sig
            värdefull. Det är många olika saker som ligger bakom detta med
            hälsa.
          </note>
          <note>
            För att åstadkomma detta måste diskussionen föras kring köksborden.
            Det är där bärarna av en god folkhälsa finns.
          </note>
          <note>
            Precis som tidigare talare har varit inne på finns det en mängd
            hot mot en god hälsa. Vi har alkoholförbrukningen som stiger kraftigt.
            Det finns fortfarande ett för stort användande av tobak även om
            det går åt rätt håll, och vi pressar på för att det ska gå ännu
            mer åt rätt håll. Felaktig kost är något som också är mycket uppmärksammat.
            Det finns de som äter för lite och de som äter för mycket. Vi
            sitter still alltmer. Och framför allt är stressen alltid närvarande
            runtomkring oss.
          </note>
          <note>
            I våra reservationer i det här betänkandet har vi tagit fram
            en mängd olika förslag som vi tycker är viktiga att ha med på
            den politiska dagordningen. Vi vill att man tittar på konsekvenser
            och hälsoeffekter innan man fattar beslut. Vi pratar också om
            att man måste uppmärksamma och analysera de regionala hälsoklyftor
            som finns i Sverige. HBT-personer är utsatta för fördomar och
            diskriminering runtom i samhället. Det har också en stor påverkan
            på det hela.
          </note>
          <note>
            När vi pratar om barn och ungdomar är just trygga och goda uppväxtvillkor
            otroligt viktigt. Här finns det en stor ökning. Det är många barn
            och ungdomar som mår dåligt. Vi anser att det är viktigt att lyfta
            fram kunskapen om detta. Vad är orsaken till detta?
          </note>
          <note>
            En annan sak som vi lyfter upp i våra reservationer handlar om
            immateriella värden, det vill säga inte det som handlar om pengar,
            saker och en ny bil utan om att vi finns där för varandra, de
            mellanmänskliga relationerna.
          </note>
          <note>
            Det handlar om närhet till grön- och naturområden. Apoteket har
            en viktig hälsoupplysande funktion. I reservation 21 går vi också
            in på egenvården. Ska vi nå en förändring, ska vi få folk att
            må bättre gäller det att vi får människor att fundera över sin
            egen situation och åstadkomma någonting. Reservation 1 talar om
            att det är här vi ska ha de konkreta mätbara målen. Den handlar
            också om att få människor att känna ett större ansvar i de här
            frågorna.
          </note>
          <note>
            För var börjar hälsan? Var börjar man må bra? I magen, i hjärtat,
            i tanke, ord och handling inte i Regeringskansliet. Det är dags
            att vi ömt vårdar oss själva och ser till att folkhälsan blir
            något som är på dagordningen vid köksbordet i stället.
          </note>
          <note type="speaker">
            Anf. 54 JAN LINDHOLM (mp):
          </note>
          <note>
            Fru talman! Även i vårt till synes mycket välskötta land är ojämlikheten
            stor. Då tänker jag inte bara på löneskillnader mellan män och
            kvinnor som gör samma jobb, på restauranggäster med olika hudfärg,
            på arbetslösa och storbolagsdirektörer eller på rika och fattiga
            i allmänhet. Det är ganska lätt att vi i debatter stannar vid
            just de här olika formerna av ekonomiska parametrar när vi pratar
            om ojämlikhet. Men skillnaden i livsvillkor mellan olika grupper
            i samhället visar sig också i ojämlik hälsa.
          </note>
          <note>
            Mycket av den ohälsa vi har i vårt samhälle orsakas av våra levnadsvillkor
            och den fysiska och psykosociala miljö som vi lever i. Ett långsiktigt
            folkhälsoarbete måste därför självklart även ses som en del av
            ansträngningarna att skapa ett mer jämlikt samhälle. Jag tycker
            inte att folkhälsoarbetet ens blir trovärdigt om det inte omfattas
            av insikten att ojämna livsvillkor skapar ohälsa. Ohälsa kostar.
            Därför är det viktigt att man också vågar betrakta folkhälsoarbetet
            som en investering för framtiden. Det handlar då inte bara om
            mänskliga kostnader. Det är också samhällsekonomiska kostnader.
          </note>
          <note>
            Miljöpartiet de gröna arbetar för ett samhälle där skillnaderna
            livsvillkor minskas och där en god social, psykisk och fysisk
            miljö ständigt ska stå i fokus. Ett sådant samhälle är ett samhälle
            utan segregation, diskriminering och utanförskap. Det är även
            ett samhälle med minskade ekonomiska klyftor. Om man lyckas skapa
            ett sådant samhälle med god fysisk och psykisk miljö och minskade
            ekonomiska klyftor blir också förutsättningarna för en bättre
            folkhälsa stora.
          </note>
          <note>
            I likhet med flera av de tidigare talarna instämmer jag i att
            det tillkännagivande som utskottet har enats om när det gäller
            behovet av att regeringen tar tag i det självmordspreventiva arbetet
            är ett väldigt bra tillkännagivande. Jag kan inte historien bakom
            detta som det tidigare har relaterats till men jag tycker att
            det ska bli spännande att se vad man, förhoppningsvis snabbt,
            kan åstadkomma från regeringens sida.
          </note>
          <note>
            Innan jag börjar argumentera för Miljöpartiets reservationer
            vill jag, fru talman, för att jag inte ska glömma bort det, säga
            att Miljöpartiet delar huvuddelen av betänkandets bedömningar.
            I alla de bitar där vi inte har reservationer står vi bakom betänkandet.
            Jag anser att de reservationer som vi har valt att göra i utskottet
            berör så speciella områden att kammaren egentligen borde ges möjlighet
            att ta ställning till dem. Men, som man brukar säga här, för tids
            vinnande avstår jag från att reservera mig till förmån för samtliga
            reservationer. Jag nöjer mig med att reservera mig till förmån
            för reservation 24.
          </note>
          <note>
            Trots det är vår uppfattning att riksdagen borde ge regeringen
            till känna som sin mening att kunskap måste inhämtas om transpersoners
            situation så att samhället kan säkerställa att de kan ha lika
            bra livsvillkor som andra samt att Folkhälsoinstitutet kontinuerligt
            ska följa upp den gruppen ur ett folkhälsoperspektiv. Det är även
            vår uppfattning att Folkhälsoinstitutet när de gör undersökningar
            om HBT-personers hälsa måste vara mer lyhörda för faktorer som
            har betydelse för just den gruppen. Därför anser vi att betänkandet
            borde ha ändrats i enlighet med reservationerna 9 och 10.
          </note>
          <note>
            Vi anser även att generella regler för ljudnivåer i offentliga
            lokaler är en viktig fråga. Av den anledningen har vi i en motion
            krävt nationella gränsvärden. Vi är besvikna över att motionen
            inte vann utskottets gehör. Därför har vi skrivit reservation
            13.
          </note>
          <note>
            Vår fjärde reservation, nr 24, den som jag alltså yrkar bifall
            till från kammaren, handlar om en av de mycket stora, aktuella
            frågorna i vårt moderna samhällsbygge: människors känslighet för
            elektriska fält. Vi får i vårt land alltfler internflyktingar,
            människor som gång på gång flyr allt längre bort i takt med att
            mobiltelefoni och andra elektriska installationer byggs ut. Ofta
            handlar det om individer som under ett långt, stressigt och hårt
            arbetsliv har utsatts för olika typer av överbelastningar. De
            har efter många olika förklaringsförsök konstaterat att de bara
            inte klarar av den miljö som vi numera alla lever i. Då handlar
            det i första hand om någon form av okänd belastning från alla
            de elektriska utrustningar som vi alltmer omger oss med.
          </note>
          <note>
            De som inte klarar det som alla vi andra tror att vi inte påverkas
            av är i dag tusentals. Men man är inte lika säker överallt som
            vi tekniknördar i Sverige. I England och Australien kör till exempel
            myndigheterna informationskampanjer där de direkt avråder barn
            och ungdomar från att använda mobiltelefon. En del av Europas
            huvudstäder har valt att införa lokala gränsvärden för strålning
            från mobiltelefoni som är mycket tuffare än de gränsvärden vi
            har i Sverige. En tusendel av den nivå vi tillåter gäller som
            tak på många ställen.
          </note>
          <note>
            Nya forskningsrapporter kommer hela tiden som på olika sätt påvisar
            samband mellan olika elektriska fenomen och sjukdomstillstånd
            eller andra former av reaktioner på till exempel försöksdjur.
            Förändringar av huden har noterats. DNA-skador har man registrerat.
            Ökad cancerrisk är dokumenterad. Blodhjärn-barriären försvagas
            på försöksmöss som utsätts för en vanlig mobiltelefon bara under
            några minuter. Det är bara några exempel på alla de rapporter
            man kan läsa om ifall man är intresserad.
          </note>
          <note>
            Det är inte heller ovanligt att det finns kopplingar mellan amalgamsanering,
            lösningsmedelsexponering och andra svåra belastningar på en individ
            och den här typen av reaktioner på elektrisk utrustning. Det forskas
            på tok för lite på det här området. I vår motion MJ509 utvecklar
            vi de här behoven betydligt mer och går in på själva problembeskrivningen
            mer ingående. Vi menar att det även behövs behandlingsinriktad
            forskning eftersom det är så många som lider samtidigt som det
            offentligas hälso- och sjukvård inte har någonting att erbjuda.
          </note>
          <note>
            Cirka 3 % av befolkningen i landet anger i hälsoundersökningar
            att de på något sätt är överkänsliga för elektriska fenomen. Många
            undrar om regeringen struntar i de här människorna. Den irländska
            läkargruppen Idea, som samarbetar med Världshälsoorganisationen,
            presenterade för inte så länge sedan en rapport som visade på
            kopplingar mellan ökad elsmogg, som de valde att kalla det, och
            den sjukdomsbild som blir allt vanligare i vårt land: illamående,
            huvudvärk, yrsel, utmattning, förvirring, humörsvängningar, klumpighet,
            ringande ljud i öronen, stickningar i huvudet det som ibland kallas
            för utbrändhet.
          </note>
          <note>
            Jag är säker på att riksdagen förr eller senare kommer att bli
            tvingad att öppna ögonen och erkänna att en stor grupp människor
            far mycket illa på grund av den här elsmoggen och att vi har många
            internflyktingar som flyr på grund av vansinniga beslut om terror
            mot en befolkningsgrupp. När myndigheter fattar beslut som tvingar
            människor att fly från sina hem på grund av de skador som de får
            och myndigheterna förnekar det utan att ha något annat att erbjuda
            tycker jag att man kan kalla det för ren terror.
          </note>
          <note>
            Ju förr riksdagen inser det här problemet desto snabbare kan
            vi förhindra att så många individer behöver lida i onödan. Jag
            hoppas därför att riksdagen redan nu bifaller reservation 24.
          </note>
          <note type="speaker">
            Anf. 55 MARGARETA ISRAELSSON (s):
          </note>
          <note>
            Fru talman! Har du hälsan, visst roar det mig sjunger jag ibland.
            Vad som i visan menas med hälsa vet jag dock inte. Det är inte
            ett begrepp som är fastställt på ett sätt som gör det säkert att
            tala om. Vi har inget entydigt hälsobegrepp.
          </note>
          <note>
            Enligt WHO:s definition från 1946 är hälsa ett fullständigt fysiskt,
            psykiskt och socialt välbefinnande en mycket kritiserad definition
            som ansetts rent utopisk. I biomedicinen definieras hälsa som
            frånvaron av sjukdom, och i det känner nog de flesta igen sig.
            Hälsa och sjukdom är motpoler på en skala; den som har mer av
            sjukdom har mindre av hälsa står det i årets folkhälsorapport
            från Socialstyrelsen och dess Epidemiologiska centrum.
          </note>
          <note>
            Folkhälsorapporter kritiseras ibland för att beskriva folk ohälsan
            snarare än folk hälsan. I 2005 års folkhälsorapport sägs att den
            bild av folkhälsan som ges måste alltid vara meningsfull för hälsopolitiken
            och hälsoarbetet, vilket innebär att man bör mäta företeelser
            som man vill åtgärda. Sålunda beskriver rapporten sex grupper
            av vad vi kallar folksjukdomar samt infektionssjukdomar och tandhälsa.
            Vissa levnadsvanor tillhör också folkhälsoproblemen, och på senare
            tid har vi alltmer kommit att betrakta mäns våld mot kvinnor som
            ett folkhälsoproblem.
          </note>
          <note>
            Det är en rik flora, således. När vi politiker kommer in i handlingen
            handlar det oftast om åtgärdsprogram. Vi vill förändra, förbättra
            och öka folkhälsan, helt enkelt.
          </note>
          <note>
            I april för två år sedan beslutade riksdagen att det övergripande
            målet för folkhälsoarbetet bör vara att skapa samhälleliga förutsättningar
            för en god hälsa på lika villkor för hela befolkningen. I samband
            med det beslutet ställde vi oss bakom regeringens förslag till
            sektorsövergripande målstruktur för det samlade folkhälsoarbetet.
            Riksdagen sade också att för att kunna fastställa delmål krävs
            det mer underlag vilket vi räknar med att få i den första redovisning
            som regeringen ska lämna till riksdagen 2006.
          </note>
          <note>
            De borgerliga partierna har valt att gå samman och reservera
            sig i denna fråga med hänvisning till behovet av folklig förankring.
            Denna förankring ska åstadkommas genom att riksdagen ställer sig
            bakom och fastställer de mål och delmål som föreslagits av Nationella
            folkhälsokommittén. Reservanterna talar nästan nedlåtande om arbetet
            i berörda myndigheter.
          </note>
          <note>
            Jag har lite svårt att förstå den ståndpunkten. Är det inte bra
            när regeringen pekar med hela handen och ger uppdrag till sina
            myndigheter? Det är väl på det sättet landet ska styras. Jag,
            Socialdemokraterna och utskottets majoritet tycker att detta är
            rätt väg att driva frågan framåt regeringen kommer med förslag,
            riksdagen beslutar och sedan går uppdraget till myndigheterna
            att åtgärda för att vi sedan ska få en återrapportering.
          </note>
          <note>
            Senast den 30 september ska nu Folkhälsoinstitutet redovisa vad
            som bidragit eller kan komma att bidra till att de elva målområdena
            nås. Två månader dessförinnan ska tio myndigheter redovisa hur
            man kan bedöma hälsokonsekvenser av insatser inom det egna området
            spännande! Det blir en viktig information för regeringens och
            riksdagens fortsatta agerande men också, tycker jag, ett steg
            mot det som eftersträvas i reservation 2 om hälsokonsekvensanalyser
            och i reservation 3 om hälsoindex.
          </note>
          <note>
            Fru talman! Samtidigt som vi nu talar om insatser på statlig
            och central nivå vill jag gärna understryka vikten av det arbete
            som sker lokalt och regionalt. Det är mycket glädjande att det
            i flera landsting finns landstingsråd med särskilt folkhälsoansvar
            och politiskt tillsatta folkhälsoutskott samt att hälsokonsekvensbeskrivningar
            av politiska beslut och lokala välfärdsbokslut används på flera
            håll. Så är det i mitt landsting i Västmanland. Dess folkhälsoutskott
            gjorde dessutom ett besök i Stockholm i måndags för att få tala
            om framtida arbetssätt med representanter för Socialdepartementet
            och Folkhälsoinstitutet ett mycket gott initiativ, tycker jag.
          </note>
          <note>
            Det regionala arbetet innebär också ett offensivt och mer direkt
            sätt att söka åtgärda de regionala skillnaderna utöver de insatser
            som kan krävas från statligt håll. Årets folkhälsorapport visar
            som tidigare att de regionala skillnaderna speglar sociala och
            ekonomiska livsvillkor, arbetsmarknad, bostadsmarknad och utbildningsnivå
            samt att det bakom de regionala skillnaderna också kan finnas
            olikheter i kultur och traditioner, till exempel i fråga om matvanor.
          </note>
          <note>
            Utskottet uttalar i betänkandet att det är angeläget att de regionala
            hälsoklyftorna uppmärksammas, och ett flertal exempel finns också
            uppräknade. Jag får nästan lite svårt att se vad som egentligen
            skiljer reservanterna från Centern, Folkpartiet och Kristdemokraterna
            från utskottets ställningstagande i denna fråga.
          </note>
          <note>
            Eftersom det betänkande vi nu debatterar bygger på ca 140 motionsyrkanden
            från de allmänna motionstiderna 2003 och 2004 är det naturligt
            att där finns ett stort antal önskningar och krav på insatser
            och förbättringar för utsatta grupper. Jag vill gärna understryka
            att det inte finns någon motsättning mellan reservanterna och
            utskottets majoritet när det gäller identifieringen av de utsatta
            grupperna, ej heller när det gäller behovet av insatser riktade
            till dessa. Folkhälsorapporten visar tydligt att det är den socioekonomiska
            bakgrunden, utbildningsnivån och den regionala hemvisten som utgör
            grunden för var på skalan hälsasjukdom vi befinner oss. Det blir
            följaktligen där insatserna bör sättas in.
          </note>
          <note>
            Fru talman! När WHO rankade Sverige bland de främsta i Europa
            när det gäller barns hälsa berodde det främst på den låga sjukligheten
            och dödligheten under nyföddhetsperioden samt på den låga risken
            att skadas i olyckor. Svenska ungdomar är också mer nöjda med
            relationerna till sina föräldrar trots att fler växer upp med
            separerade föräldrar här. Det måste ses som ett gott betyg.
          </note>
          <note>
            Barn med högutbildade föräldrar gick fram till 1999 oftare i
            förskola; därefter har de sociala skillnaderna i detta avseende
            minskat. Läser man i folkhälsorapporten kan man notera att på
            område efter område sjukdom, olyckor, droger, vanvård, kost och
            hälsa är barnets utsatthet kopplad till vilken socioekonomisk
            grupp mamman tillhör eller hennes utbildning. Det enda undantaget
            är anorexi. Jag tycker att detta klart visar att våra främsta
            insatser måste riktas mot större jämlikhet och jämställdhet i
            uppväxtvillkoren för våra barn.
          </note>
          <note>
            Fru talman! I reservation 17 undrar jag om det inte fallit bort
            lite text. Jag läser där om Moderaternas syn på den ökande övervikten
            och behovet av rätt kosthållning och regelbunden fysisk aktivitet.
            Det är bara att hålla med självklarheter, tycker jag. Men så börjar
            jag söka efter vilka insatser det egentligen är som Moderaterna
            efterfrågar. En positiv utveckling kräver att samhällets insatser
            tydligare bidrar till att den enskilda individen känner ett eget
            ansvar och känner livsglädje. Detta är vad Moderaterna vill ge
            regeringen till känna. Men var finns egentligen de moderata förslagen
            till insatser? Vad är det vi ska göra? Ska vi lagstifta om livsglädje?
            Ska vi skicka ut en informationsbroschyr? Eller är det kanske
            straff för de individer som inte känner ansvar för sin hälsa som
            ska utmätas? Låt mig klart deklarera att jag inte tror ett dugg
            på skuldbeläggande av människor med fetma.
          </note>
          <note>
            Fru talman! Avslutningsvis vill jag i likhet med tidigare talare
            understryka vikten av det tillkännagivande som utskottet föreslår
            riksdagen att besluta om. Ett enigt utskott anser att ett nationellt
            program för självmordsprevention bör tas fram. Riksdagen beslutade
            ju för drygt fyra år sedan att WHO:s riktlinjer för att förebygga
            självmord bland skolelever skulle anpassas till svenska förhållanden.
          </note>
          <note>
            Det är en händelse som ser ut som en tanke att vi för bara några
            timmar sedan voterade om elevhälsofrågorna här i kammaren. Utbildningsutskottet
            skriver i sitt tionde betänkande: Skolan utgör en viktig plats
            för att fånga upp dem som befinner sig i riskzonen för självmordshandlingar
            och för att i tid sätta in åtgärder. Det är just detta socialutskottet
            eftersträvar med sitt tillkännagivande för det övriga samhället
            identifiering av riskgrupper och insatser i tid.
          </note>
          <note>
            Med detta, fru talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 56 ULRIK LINDGREN (kd) replik:
          </note>
          <note>
            Fru talman! I dagens tidning kan vi händelsevis läsa att Morgan
            Johansson avser att tillskapa en nationell handlingsplan för självmordsprevention.
            Han uttrycker sig som om han hade ett val. Han har tagit för givet
            att det blir ett enigt beslut i riksdagen i dag och att vi ska
            göra en nationell handlingsplan för självmordsprevention.
          </note>
          <note>
            Som i mitt anförande tidigare vill jag förstås ta tillfället
            i akt och efterlysa om Margareta Israelsson kan säga något mer
            preciserat om innehållet i det här arbetet, så att vi känner tillit
            till att det här inte blir en hyllvärmare utan att det blir någonting
            som vi verkligen ska ge järnet för, så att det också får effekt
            ute i hela riket. Jag efterlyste i mitt anförande vad som är tanken.
            Finns det en utpekad instans för forskningen, expertfunktioner
            som centralt ska vara stödjande för arbetet ute i kommuner och
            landsting? Hur blir det med den, var kommer detta arbete att landa?
          </note>
          <note>
            Är ni beredda att uttala något mål? Jag har antytt att man borde
            kunna göra minst lika mycket som man gör i trafiken, det vill
            säga att den nollvision som vi har för trafiken borde vi också
            ha för självmorden.
          </note>
          <note>
            Insatserna ska också göras på ett väldigt brett område. När det
            gäller utbildning av personal visade våra egna betänkandetexter
            att det fattades en hel del i skolornas beredskap och i deras
            förmåga att möta och läsa av hur det står till med ungdomen och
            fånga upp dem som befinner sig i depression och andra psykiska
            stresstillstånd. Över huvud taget behöver vi göra en väldigt bred
            insats. Blir det uthållighet i arbetet med psykiatrins återupprustande
            med mera?
          </note>
          <note>
            Jag hoppas att Margareta kan ge stort hopp.
          </note>
          <note type="speaker">
            Anf. 57 MARGARETA ISRAELSSON (s) replik:
          </note>
          <note>
            Fru talman! Jag tackar Ulrik Lindgren för det stora förtroendet.
            Men jag tror att de flesta frågorna egentligen vände sig till
            en annan instans än ledamöterna av utskottet som har samma uppfattning
            som Ulrik Lindgren eftersom vi har gjort ett gemensamt tillkännagivande.
            De där frågorna om hur beredningsarbetet går till får nog ställas
            till ministern.
          </note>
          <note>
            Men låt mig säga att jag tycker att det här är en väldigt viktig
            fråga när vi resonerar. Kan vi sätta upp mål för självmordspreventionen?
            Vi brukar från vårt parti säga att vi inte tycker att vi kan göra
            det, därför att allting annat än en nollvision är, precis som
            Ulrik Lindgren säger, inte tänkbart. Det skulle ju innebära att
            vi accepterade att det skedde, samtidigt som det är ett faktum
            att så sker.
          </note>
          <note>
            Det här är oerhört svåra frågor. Jag tycker i likhet med Ulrik
            Lindgren att det är väldigt bra att vi nu ser att ett sådant här
            program är på väg fram. Jag antar att Ulrik Lindgren också noterar
            att alla vi ledamöter fick ett meddelande från professor Danuta
            Wasserman som skrev till oss om det faktum som man upplever på
            Stockholms läns landstings Nationellt centrum för suicidforskning
            och prevention av psykisk ohälsa, nämligen att det beslut som
            vi fattade för fyra år sedan är en del i en handlingsplan där
            man också hänvisar till 1995 års program för det självmordspreventiva
            arbetet.
          </note>
          <note>
            Jag tror att det här måste ses som just ett arbete steg för steg,
            och jag vill igen, fru talman, understryka behovet av att arbetet
            måste gå fram så att man identifierar riskgrupper. Det är där
            som insatserna också ska finnas.
          </note>
          <note type="speaker">
            Anf. 58 ULRIK LINDGREN (kd) replik:
          </note>
          <note>
            Fru talman! En nollvision tycker jag ändå har sin lockelse. Det
            har drivits mycket med det. Med rätta har man också ironiserat
            över en sådan typ av mål. Men vi vet från trafikområdet att just
            att man satt upp en nollvision har haft den nyttan för trafikområdets
            del att arbetet verkligen har drivits på. Sverige har gjort oerhörda
            insatser för att minska trafikdöden. Det har blivit en samling
            runt detta som har varit väldigt betydelsefull.
          </note>
          <note>
            Att hitta ett attraktivt mål för det självmordspreventiva arbetet
            tror jag i sig kan vara väldigt bra för processen, att vi verkligen
            som nation samlar oss kring att den här döden ska nedåt. Vi ska
            ha klart färre självmord i Sverige framöver än vi har i dag, när
            vi till och med kan se en viss ökning sedan 1998 enligt Socialstyrelsens
            beräkningar.
          </note>
          <note>
            Att vi försöker implementera WHO:s riktlinjer sedan fyra år har
            givetvis också sitt värde.
          </note>
          <note>
            Sedan hade jag naturligtvis velat höra mycket mer om den breda
            ansats som vi behöver göra för det självmordspreventiva arbetet,
            inte minst, som vi alltid brukar säga, ett större svängrum för
            familjen att vårda sina relationer, mer tid tillsammans. Det som
            vi talar för i våra reservationer i det här betänkandet är mer
            av familjerådgivning, att man faktiskt får hjälp utifrån med att
            fylla sin viktiga föräldraroll gentemot sina barn.
          </note>
          <note>
            Jag hade egentligen en till fråga, om vi kanske hinner med det,
            nämligen Stephan Rössners undran var arbetet mot fetma har stannat
            upp. Detsamma har Tandläkarförbundets ordförande efterlyst i medierna
            nyligen. Varför kommer inte den lista loss som Livsmedelsverket
            och Folkhälsoinstitutet har sammanställt över vilka åtgärder vi
            faktiskt skulle kunna vidta via förskola och skola för att ge
            våra barn en lämpligare kost och därmed kanske kunna komma åt
            en del av fetmaproblematiken?
          </note>
          <note type="speaker">
            Anf. 59 MARGARETA ISRAELSSON (s) replik:
          </note>
          <note>
            Fru talman! Låt mig svara kort och börja i den senare änden.
          </note>
          <note>
            De punkter som är ute på remiss ska återkomma till oss. Men frågorna
            om just livsmedelsområdet och fetman kopplade till skolan är inne
            i en särskild procedur i arbetet på Utbildningsdepartementet.
            De samlade bedömningarna räknar jag med att vi allesammans kommer
            att få ta del av. Det finns ju inga delade meningar om att vi
            behöver hitta åtgärdsprogram.
          </note>
          <note>
            Som jag nämnde i mitt anförande tror jag också att det är väsentligt
            att komma ihåg att när vi talar om frågor som fetma vet vi att
            det rör sig om samma synpunkter och samma problemområden som tidigare,
            nämligen att det allt som oftast handlar om vilken socioekonomisk
            grupp man tillhör. Det är också viktigt med den typen av insatser.
          </note>
          <note type="speaker">
            Anf. 60 GABRIEL ROMANUS (fp) replik:
          </note>
          <note>
            Fru talman! När utskottets majoritetsföreträdare talar om att
            det är stor enighet trots att här är 24 reservationer har hon
            naturligtvis rätt i det. Det speglar att vi från oppositionen
            vill driva på, få ett snabbare tempo. När förslag har legat ett
            par år i departementet tycker vi att det är dags. Jag vill gärna
            säga att jag uppskattar att vi ändå ganska ofta kan enas om att
            ge till känna för att driva på regeringen. Jag tycker att man
            ska uppfatta det här betänkandet på det sättet.
          </note>
          <note>
            Men på en punkt är vi mer principiellt oeniga. Det är frågan
            om vem som ska lägga fast målen mer i detalj, konkretiserade mål
            som kan följas upp. Är det regeringen eller riksdagen?
          </note>
          <note>
            Jag förstår inte riktigt när Margareta Israelsson säger att reservationen
            skulle spegla någon sorts förakt för myndigheten och det arbete
            som utförs i myndigheten. Om riksdagen lade fast detta skulle
            det ju stärka myndigheten i förhållande till den ofta ganska stora
            klåfingrighet som tjänstemän i Regeringskansliet utövar gentemot
            myndigheterna. Det tror jag nog att vi alla känner till och har
            hört talas om.
          </note>
          <note>
            Är det någonting som speglar förakt för arbetet i myndigheterna
            är det när man säger att man kan lokalisera ut myndigheter till
            olika orter i landet. Det går lika bra även om man blir av med
            100 av 104 medarbetare, vilket verkar vara hotet när det gäller
            Folkhälsoinstitutet. Vill man visa respekt för arbetet i myndigheterna
            och se till att arbetet inte försvagas uttrycker man sig inte
            på det sättet, att det här går lika bra även om ett stort antal
            av de människor som jobbar i myndigheterna inte kan flytta med.
            Där tycker jag att man möjligen kan tala om en arrogans från majoritetens
            sida, även om jag har förståelse för att man vill stimulera olika
            delar av landet.
          </note>
          <note type="speaker">
            Anf. 61 MARGARETA ISRAELSSON (s) replik:
          </note>
          <note>
            Fru talman! Jag förstår inte att man skriver, Gabriel Romanus,
            att folkhälsoarbetet får en demokratisk förankring och blir föremål
            för debatt i stället för att bli en angelägenhet endast för regeringen
            och berörda myndigheter. Vi debatterar ändå. Vi står här i år
            igen och debatterar. Nu är det Gabriel Romanus och jag som gör
            det kring hur målen ska se ut och hur de ska uppsättas. Jag antar
            att vi också för diskussionen på olika sätt på hemmaplan. Vi gör
            det politiskt i mitt landsting, och vi gör det i kommunen. Vi
            diskuterar detta också i utskottet. Men när regeringen ska gå
            vidare med målen och sätta myndigheterna i arbete, måste man vända
            sig till myndigheterna. Det är där uppgifterna ska föras vidare.
            Det är en oerhört märklig inställning som ni från den borgerliga
            oppositionen har.
          </note>
          <note>
            Hur tänker ni er att detta ska se ut? Litar ni inte på att de
            statliga myndigheternas arbetsinsats kan leda vidare utifrån riksdagsbeslut?
            Misstror ni myndigheternas möjligheter att följa de beslut som
            vi fattar?
          </note>
          <note>
            Jag förstår precis diskussionen om att man tycker att regeringen
            inte ska fastställa målen utan att riksdagen ska göra det. Men
            vad är det som är negativt i att säga att det sedan ska arbetas
            vidare i myndigheterna? Jag tar gärna emot en förklaring.
          </note>
          <note type="speaker">
            Anf. 62 GABRIEL ROMANUS (fp) replik:
          </note>
          <note>
            Fru talman! Jag tror inte att man ska läsa detta som att vi vill
            minska myndigheternas roll. Vi vill bara förankra målen, även
            etappmål och mätbara mål, i riksdagen. Trots allt representerar
            regeringen en mindre del av folket än vad riksdagen gör. Men självklart
            ska myndigheterna få arbeta.
          </note>
          <note>
            Jag tror jag vågar påstå att Folkhälsoinstitutet skulle göra
            ett bättre jobb om tjänstemännen i Regeringskansliet lade sig
            i lite mindre. Det är min bild. Jag har ett gott förtroende för
            Folkhälsoinstitutet, om det är den myndigheten. Jag har även förtroende
            för Socialstyrelsen.
          </note>
          <note>
            Vad jag tycker speglar en bristande respekt för det arbete som
            utförs av medarbetarna i myndigheterna är när man tror att man
            kan flytta myndigheten till Östersund utan att det blir en försvagning
            av arbetet. Nu inser man att det blir en försvagning, men man
            tycker tydligen inte att det gör något. Det bekymrar mig eftersom
            det är ett viktigt arbete, där Folkhälsoinstitutet har en viktig
            roll framför allt när det gäller att ta fram underlag för det
            lokala och regionala arbetet. Vi vet att människor i kommuner
            och landsting som jobbar med dessa frågor ofta efterlyser underlag
            från Folkhälsoinstitutet. Det går inte att komma ifrån att det
            blir en försvagning. Jag noterar att Margareta Israelsson inte
            bestrider det. Det blir en försvagning av arbetet under ett antal
            år.
          </note>
          <note>
            När man nu lokaliserar försvarets anläggningar utifrån verksamhetens
            krav, inte av lokaliseringspolitiska skäl, borde man ha samma
            respekt för verksamhetens krav när det gäller arbetet på att stärka
            folkhälsan. Men det har man tydligen inte. Innerst inne hoppas
            man att så få som möjligt ska flytta med eftersom man då får fler
            nya arbetsmöjligheter att erbjuda i Östersund. Men det är ingen
            respekt för arbetet.
          </note>
          <note type="speaker">
            Anf. 63 MARGARETA ISRAELSSON (s) replik:
          </note>
          <note>
            Fru talman! Tack, Gabriel Romanus. Nu fick frågan en helt annan
            vändning. Nu hamnade vi i utlokaliseringen av myndigheter. Det
            är en bit ifrån den måldiskussion vi skulle ha.
          </note>
          <note>
            Jag vill också understryka att i betänkandet säger utskottet
            att vi förutsätter att när regeringen återkommer med en lägesrapport
            ska den också rapportera vidare kring de delmål som ska genomföras.
            Det är det arbetet som pågår nu.
          </note>
          <note>
            Tittar vi närmare på betänkandet finner vi dels ett resonemang
            om hur många mål det ska vara, dels hur delmålen ska vara och
            dels hur vi ska se konsekvenserna och följa upp de olika målen.
            Regeringen säger att man vill komma tillbaka till riksdagen med
            rapporter och ta med sig vad man får från myndigheterna. Det är
            inte så lång tid det handlar om. Inom en snar framtid får vi säkert
            anledning att diskutera detta igen. Jag tycker inte att man kan
            säga att vi i riksdagen inte får en återrapportering från regeringen
            och dess myndigheter.
          </note>
          <note type="speaker">
            Anf. 64 ANNE MARIE BRODÉN (m) replik:
          </note>
          <note>
            Fru talman! Margareta Israelsson pekar på att det är svårt att
            förstå vår reservation om det egna ansvaret och den egna makten
            över sin hälsa. I mitt inledningsanförande pekade jag på alla
            de forskningsrapporter som tar upp detta. Det handlar naturligtvis
            om tilliten till individen. Det handlar om det som vi pratar om,
            nämligen verkligt eget inflytande. Det handlar också om eget ansvar.
          </note>
          <note>
            Jag ställde en fråga då, och jag ställer den igen: Hur kan det
            komma sig att man inte stöder det förslag till satsningar på egenvård
            som har visat sig så lyckade på många håll i landet? När Socialdemokraterna
            inte stöder hushållsnära tjänster eller inte stöder alternativ
            i vården, olika driftsformer och så vidare, har det samma påverkan,
            nämligen minskad delaktighet och ökad sjukskrivning.
          </note>
          <note>
            Kan själv! i Halland har visat sig ge stora besparingar i sjukvården
            men också stärkt den egna individens möjligheter att påverka sin
            hälsa. Fysisk aktivitet på recept är ett annat exempel. Varför
            stöder inte Socialdemokraterna vårt förslag till egenvård?
          </note>
          <note type="speaker">
            Anf. 65 MARGARETA ISRAELSSON (s) replik:
          </note>
          <note>
            Fru talman! Jag är lite osäker på vad vi egentligen diskuterar.
            De insatser som görs regionalt i landstingen är alldeles utmärkta.
            Jag tog upp detta i mitt anförande. Jag tycker att det är alldeles
            utmärkt att satsa på den typen av insatser som har skett i Halland
            och på andra håll. Det är utmärkt att kommunerna är involverade.
          </note>
          <note>
            När det gäller egenvård och egen motion tycker vi också att det
            är utmärkt med regeringens satsningar på idrotten för att också
            främja hälsa. Jag är vice ordförande i Svenska Handikappidrottsförbundet,
            och vi har med hjälp av miljarden till idrotten också fått en
            ökad möjlighet för kvinnor och ungdomar att komma med i idrotten.
          </note>
          <note>
            Det jag funderar över är när ni med en sådan skärpa kräver att
            regeringen ska vidta åtgärder. När sedan regeringen kommer tillbaka
            och vill vidta åtgärder vill inte Moderata samlingspartiet vara
            med. Det kan gälla åtgärder mot tobak. 35 000 anställda i restauranger
            säger att de mår dåligt av tobak på jobbet. Nej, det ska vi inte
            reglera. Det är individens frihet. Vi vill vidta åtgärder mot
            alkoholbruket. Nej, det ska vi inte göra. Det finns en individuell
            frihet.
          </note>
          <note>
            Vad är det då som kvarstår? Vad är det regeringen ska göra? Är
            det denna bok som ska skickas ut? Det behövs lite mer kött på
            benen.
          </note>
          <note type="speaker">
            Anf. 66 ANNE MARIE BRODÉN (m) replik:
          </note>
          <note>
            Fru talman! Man kan alltid argumentera för vad regeringen borde
            göra. De mål för folkhälsan som vi pekar på, som vi gärna vill
            att riksdagen ska anta, har redan debatterats. Det finns en anledning
            till att det blir tydlig uppföljning av att det händer något med
            målen. Det står också Moderaterna bakom. Det vet Margareta mycket
            väl.
          </note>
          <note>
            Det är viktigt att konstatera att om man inte har synen att individens
            möjlighet att påverka sin egen vardag har betydelse för hälsan,
            hamnar man naturligtvis på en helt annan ingång än vad vi gör
            i vår reservation och i de borgerliga reservationerna. Vi tror
            på människors förmåga.
          </note>
          <note>
            Jag går tillbaka till den forskning som ändå finns. Det finns
            mycket att göra på frivillighetens väg. Varför vill inte Socialdemokraterna
            satsa mer på regionalt och kommunalt folkhälsoarbete? I så fall
            skulle man kunna stödja vår tanke att minska eller avveckla Folkhälsoinstitutet
            till förmån för ett regionalt och lokalt folkhälsoarbete som dessutom
            har visat sig väldigt lyckosamt.
          </note>
          <note type="speaker">
            Anf. 67 MARGARETA ISRAELSSON (s) replik:
          </note>
          <note>
            Fru talman! Jag understryker att jag tycker att det är alldeles
            utmärkt att landsting och kommuner bedriver folkhälsoarbete. Det
            tycker jag att de ska fortsätta med. Jag tycker inte att det ger
            någon indikation för att vi ska flytta resurser eller indirekt
            minska resurserna för det arbete som ska göras på området.
          </note>
          <note>
            Vad jag vänder mig emot är lite grann bristen på reella incitament,
            hur ni vill komma vidare. Allting i den folkhälsorapport som har
            kommit visar att det är ojämlikhet i inkomst, ojämlikhet i utbildning,
            ojämlikhet i varifrån man kommer. Det finns så många saker i den
            här folkhälsorapporten som visar att det är jämställdhet och jämlikhet
            i samhället som krävs. Det är de åtgärderna som måste vidtas om
            vi ska kunna lyfta upp folkhälsan med kraft.
          </note>
          <note type="speaker">
            Anf. 68 ANNIKA QARLSSON (c) replik:
          </note>
          <note>
            Fru talman! Ja, ojämlikhet i utbildning, sociala strukturer och
            regionala klyftor vi känner igen det. Vi vet att det inte har
            förbättrats under de senaste tio åren, då vi har haft en socialdemokratisk
            regering. Men det var inte det jag begärde replik på.
          </note>
          <note>
            Vi får lov att vara delaktiga, och vi får tycka till lite grann
            när regeringen har bestämt hur det ska vara. Ungefär så lät det
            när Margareta Israelsson tog upp frågan om folkhälsomålen. Ja,
            det är skillnaden i de två olika synsätten. I vår reservation
            nr 1 tycker vi att det är riksdagen som ska vara med och besluta
            om de här sakerna. Det är den ena delen.
          </note>
          <note>
            Men återigen tillbaka: Hela det här arbetet måste syfta till
            att få människor delaktiga. Det arbete som pågår är jätteviktigt,
            både här i riksdag och i regering och i olika myndigheter självklart.
            I det finns det ingen motsättning i den reservation vi har. Men
            får vi inte ut det, och får vi det inte vidare till att det är
            någonting som bär hos människor, kommer vi inte att nå några bättre
            mål.
          </note>
          <note>
            Jag läste George Orwells 1984 i höstas, och det var nästan lite
            tongångar av hur myndigheterna skulle arbeta. Jag tror inte att
            våra myndigheter vill arbeta på det sättet, utan de vill ha en
            annan inriktning i arbetet och också se nyttan med att det här
            är någonting som förankras bland människor. I det handlar det
            om att makten över vardagen måste finnas vid köksbordet. Alla
            dessa bitar hänger ihop.
          </note>
          <note>
            Jag tror inte att vi har riktigt samma uppfattning i de här frågorna.
            Jag tror inte att vi kommer fram till någon lösning i det här
            replikskiftet heller.
          </note>
          <note type="speaker">
            Anf. 69 MARGARETA ISRAELSSON (s) replik:
          </note>
          <note>
            Fru talman! Jag lyssnade väldigt noga på vad Annika Qarlsson
            sade, för jag väntade på att det skulle komma något om det som
            visar skillnaden. Jag vet inte om det skulle vara att antyda att
            jag stod för något 1984 eller om det var något slags skrämselpropaganda
            kring detta.
          </note>
          <note>
            Jag lyssnar gärna på goda idéer om hur vi arbetar med egenmaktsfrågor.
            Men den konklusion som man kan dra av årets folkhälsorapport är
            att för att kunna ge människorna egenmakt, för att kunna ge dem
            reell möjlighet att förändra sin situation, handlar det om utbildningsinsatser,
            handlar det om möjligheten till delaktighet.
          </note>
          <note>
            Fram till 1999 var det främst högutbildade människor som hade
            sina barn i förskolan. Det var först när vi här i riksdagen fattade
            beslut om att också barn till arbetslösa och barn till föräldralediga
            skulle få möjlighet att gå i förskolan som det började ske en
            förändring. Det måste ju till någon form av politiska beslut där
            man vill ändra.
          </note>
          <note>
            Kom gärna med något konkret förslag som handlar om att vi ska
            säga att det här och det här leder till en bättre individuell
            folkhälsa! Då ska jag ta med mig det tillbaka och föra den diskussionen
            i min grupp och med departementet. Men det måste bli lite mer
            än det här med köksbordet.
          </note>
          <note type="speaker">
            Anf. 70 ANNIKA QARLSSON (c) replik:
          </note>
          <note>
            Fru talman! Då kan vi börja från början. Det kan bland annat
            handla om den skattesituation som vi har här i Sverige i dag.
            Det kan du ta med som punkt nr 1. Låginkomsttagare i Sverige har
            världens högsta skattetryck. Vi kan börja där och se till att
            de får en helt annan förutsättning.
          </note>
          <note>
            Vi kan titta på barns och ungdomars utveckling när det gäller
            psykisk ohälsa och fundera på det. Det kanske hänger ihop med
            de bitar du tog upp. För dem som ska jobba allra mest i dag, för
            att hinna med både barn, hem, partner, arbete och karriär, ska
            allt det ske under en väldigt kort tid. Det kan man fundera på:
            Ska vi jobba allra mest när barnen är minst? Du tycker ju att
            det är väldigt bra att alla barn har möjlighet till förskola.
            Jag skulle vilja påstå att det är bra att det finns en kombination.
            Självklart ska det finnas en bra barnomsorg, men man kan också
            fundera på den ekonomiska situationen, om det är då man ska jobba
            mest.
          </note>
          <note>
            Vi kan titta på utbildningsväsendet, som i dag snarare slår ut
            en mängd elever. Det är 25 % av dem som går ut gymnasiet som inte
            har godkända baskunskaper. Det finns en mängd barn som har otroligt
            mycket kreativitet och som skulle kunna ta sig långt här i världen,
            men de knäcks av ett skolsystem som inte är öppet för dem som
            inte klarar av den teoretiska kunskapen.
          </note>
          <note>
            Vi kan på punkt efter punkt gå igenom en mängd områden som vi
            har i våra politiska förslag och i våra motioner, men om vi ska
            hålla oss till det här utskottsbetänkandet handlar det vi säger
            trots allt om att riksdagen måste ha ett större ansvar för att
            formulera målen för folkhälsan. Det är det jag kräver i utskottsbetänkandet
            i dag. Vi pekar också på människors delaktighet i det här.
          </note>
          <note>
            Margareta Israelsson dundrade från talarstolen tidigare, pekade
            med hela handen och talade om att när regeringen har beslutat
            och myndigheter genomför ska vi må bra här i Sverige. Jag tror
            inte att det är den vägen som vi uppnår hälsa. Jag tror inte heller
            att våra myndigheter arbetar på det sättet. Jag tror snarare på
            individens ansvar och ett underifrånperspektiv i de här frågorna.
            Hälsan kommer i tanke, ord och handling, kommer från hjärtat och
            från magen.
          </note>
          <note type="speaker">
            Anf. 71 MARGARETA ISRAELSSON (s) replik:
          </note>
          <note>
            Fru talman! Låt mig försäkra kammaren att något dundrande från
            talarstolen kring ord och visor från regeringen står inte jag
            för. Jag sade: Är det inte det vi vill här i riksdagen, att det
            regeringen fattar beslut om ska man se till att myndigheterna
            genomför? Det var vad jag ville understryka.
          </note>
          <note>
            Sedan kan jag konstatera att när egenmakten får sitt innehåll
            i Centerpartiets nya bild av folkhälsan är det sänkta skatter.
            Då undrar jag: Var ska de pengarna tas ifrån? Vi ska satsa på
            åtgärder mot psykisk ohälsa jag tror att de skattepengarna behövs
            till det. Vi ska satsa på familjepolitik jag tror att de pengarna
            behövs till det. Vi ska satsa på utbildning jag tror att de skattepengarna
            behövs där. Det är någonting i den här uträkningen som inte stämmer.
          </note>
          <note>
            Jag tror att svenska folket inte vill ha det här igen, med en
            massa löften om insatser och skattesänkningar, och så går det
            inte ihop. Sedan får vi ett sådant moras igen som vi fick i början
            av 90-talet, och då vet vi att det är samma utsatta grupper som
            får betala för misslyckandena.
          </note>
          <note>
            Alltså: En politik för folkhälsa måste bygga på att vi ger människorna
            möjlighet till förändring.
          </note>
          <note type="speaker">
            Anf. 72 MAGDALENA ANDERSSON (m):
          </note>
          <note>
            Fru talman! Den 3 januari i år skickade Vägverket ett pressmeddelande
            där man väldigt stolt talade om att det var färre än 500 personer
            som dog i den svenska trafiken år 2004. Det är en glädjande minskning
            och frukten av ett långsiktigt trafiksäkerhetsarbete, där man
            med hjälp av den så omtalade nollvisionen har utgått från hur
            människor beter sig och försöker bygga bort de risker som finns
            i vägarbetet efter den vetskap man har.
          </note>
          <note>
            Socialstyrelsen redovisar att det under 2002 var nästan 1 500
            personer från 15 år och äldre som tog sitt liv.
          </note>
          <note>
            Att prata om suicid, om att ta sitt liv, är fortfarande känsligt
            och besvärande för många. Men med tanke på att det är så många
            som faktiskt begår suicid varje år borde vi prata mer om det diskutera,
            debattera och fundera. Varför har vi en nollvision i trafiken
            men inte när det gäller suicid? Det är tre gånger fler människor
            varje år som tar sitt liv än som dör i trafiken men någon nollvision
            kring självmord finns inte.
          </note>
          <note>
            Räddningsverket har gjort en analys av de samhällsekonomiska
            kostnaderna för suicid och självmordsförsök. Den analysen visar
            att den totala kostnaden 2001 det är några år sedan, men inte
            så många var svindlande 5 ½ miljarder, eller 0,2 % av BNP. Om
            man lägger till det som man kallar för humanvärde det som tar
            med den nedsatta livskvalitet som ett dödsfall eller en personskada
            kan leda till för drabbade eller anhöriga blir det helt andra
            summor. Det är en kostnad som man oftast utelämnar när man gör
            statistik eller studier på den ekonomiska belastningen för samhället.
            Utan att vi lägger till humanvärdet i kostnadskolumnen är vi uppe
            i 5 ½ miljarder.
          </note>
          <note>
            Om man funderar på vad en åtgärd som förebygger suicid kan få
            kosta samhället och när det blir lönsamt för samhället att arbeta
            på ett visst sätt borde man ha med humanvärdet också.
          </note>
          <note>
            Man bör veta vad ett liv och en skada är värt i form av både
            direkta och indirekta kostnader på samma sätt som vid trafikolyckor.
            Den kostnad som Räddningsverket har fått fram i sin analys är
            då för ett enda suicid 18 ½ miljoner kronor. För ett självmordsförsök
            är den ungefär 3 miljoner. Enkel matematik visar att om 1 500
            personer tar sitt liv varje år blir den totala kostnaden för suicid
            nästan 28 miljarder årligen. För självmordsförsök skulle det bli
            ännu mer pengar. De som gör självmordsförsök och lyckligtvis inte
            lyckas är så många fler.
          </note>
          <note>
            Fru talman! Om man har dessa fakta och de underlagen framför
            sig är det väldigt underligt att det inte diskuteras och arbetas
            mer med suicidproblematiken. I trafikarbetet finns en statlig
            vision. För suicid finns det inte. I trafikarbetet finns en statlig
            handlingsplan. För suicid finns det inte. Det kanske kommer nu
            efter dagens debatt.
          </note>
          <note>
            I trafikarbetet finns en målsättning. Vi har nollvisionen, men
            vi har en målsättning som pekar nedåt hela tiden. Den målsättning
            man har nu är 270 döda år 2007, alltså nästan en halvering mot
            förra året. För suicid finns inga målsättningar.
          </note>
          <note>
            Att arbeta förebyggande, att se till risker och riskgrupper,
            att utbilda lärare, att utveckla skolhälsovården, att forska mer,
            att skapa mer kunskap och arbeta mer med de riskgrupper som finns
            är något av det absolut viktigaste vi kan göra framöver. Det är
            något som jag hoppas att vi alla är alldeles överens om.
          </note>
          <note>
            Vi har ju varit överens i många motioner om suicid. Den tvärpolitiska
            barngruppen har särskilt lyft fram frågan om barns och ungas situation.
            Det finns andra motioner som behandlas i det här betänkandet som
            det är så glädjande att vi nu är överens om. Rakt över partigränserna
            har vi sett problematiken och lägger nu ett förslag om att riksdagen
            ska göra ett tillkännagivande.
          </note>
          <note>
            Det är detta med tillkännagivande, fru talman, som jag kan känna
            en viss oro inför. Inte är det roligt att behöva säga det, men
            något brända tycker jag att vi som sitter i riksdagen kan känna
            oss när det gäller tillkännagivanden. Ibland följer regeringen
            dem, ibland inte. Ibland hamnar de i en byrålåda. Ibland finns
            det statsråd som till och med säger att de inte tänker göra något
            åt de tillkännagivanden som riksdagen har givit. Då blir man orolig.
          </note>
          <note>
            Det var inte länge sedan vi hade en diskussion här i kammaren
            om olika tillkännagivanden som gällde anhöriga och äldre. Där
            har ingenting hänt, trots påstötningar från socialutskott och
            riksdag.
          </note>
          <note>
            Min innerliga förhoppning, fru talman, är att vi inte ska behöva
            stå här om ett år och tvingas konstatera att regeringen fortfarande
            ingenting har gjort, utan att man har följt det som en enig riksdag
            i dag kommer att besluta om, nämligen att ta fram en nationell
            handlingsplan.
          </note>
          <note>
            Fru talman! Jag står naturligtvis också bakom alla moderatreservationer,
            men instämmer i Anne Marie Brodéns yrkande om bifall till reservation
            1.
          </note>
          <note type="speaker">
            Anf. 73 MIA FRANZÉN (fp):
          </note>
          <note>
            Fru talman! Kära socialutskott och åhörare! Jag tror på livet,
            och jag älskar människor. Citatet är hämtat från en person som
            heter Lars-Gunnar Eklund. Det är en man från näringslivet. Han
            är egenföretagare med ett starkt socialt engagemang. Han arbetar
            aktivt i Upplands Bro med att inspirera och ta till vara den som
            varit sjukskriven eller arbetslös länge och hjälpa till att knyta
            kontakter och underlätta processen för individen, idékläckaren
            och den lille företagaren.
          </note>
          <note>
            Jag vill säga att mitt anförande rekommenderas från 15 år. Vissa
            delar kan vara synnerligen lämpliga för känsliga åhörare.
          </note>
          <note>
            Jag tror också på livet, och jag älskar människor. Både arbetslöshet
            och tillväxt kräver psykiskt starka människor som vet att de inte
            är vad de gör utan är vad de är. 1 ½ miljon människor har inget
            jobb att gå till. Arbetslösheten bland ungdomar är stor. De måste
            vara starka nog att inse att de är vad de är, inte vad de gör,
            och de måste behålla sin framtidstro.
          </note>
          <note>
            Den som startar ett nytt företag eller går på en anställningsintervju
            i god tillväxtanda måste också känna att den är värdefull hur
            det än går, och att den är värdefull för att den är den den är,
            inte för det den gör.
          </note>
          <note>
            Jag har också en vision om att ingen av er här inne ska behöva
            ta sitt liv om ni hamnar i en plötslig livskris. Är det en orimlig
            vision?
          </note>
          <note>
            Ni är så värdefulla var och en, trots att ni alla står på vallistor
            med flera kompetenta personer ivriga att ta över om ni hoppar
            av. Men det är just du som är värdefull för oss.
          </note>
          <note>
            Se dig omkring. Visst är det så. Titta på varandra. Du är älskad
            för din egen skull. Vem som helst kan bli riksdagsledamot vem
            som helst men ingen annan är som du.
          </note>
          <note>
            Det är i grund och botten vad suicidprevention handlar om. Så
            enkelt är det. Det handlar om att ge livskraft och våga ta emot
            den.
          </note>
          <note>
            Sverige drabbas av ungefär 1 500 personliga katastrofer om året
            när en nära och kär väljer att ta sitt liv. Ca 120 av dem är barn
            från 0 till 23 år. En nollvision som riksdagen snart kanske kan
            vara mogen att anta det har låtit så under debatten men som än
            så länge avstyrks av ett enigt utskott, är mycket mätbar och konkret
            och det är en bra inriktning.
          </note>
          <note>
            Noll är noll, och en är en för mycket.
          </note>
          <note>
            I dag har vi nollvisioner, som vi har hört tidigare i debatten,
            för trafikdöden som skördar 500 människors liv varje år. Likaså
            finns en levande nollvision på narkotikaområdet, som skördar 400
            liv om året. Ingen ser väl dessa visioner som hopplösa eller inte
            värda att arbeta för. Tvärtom staten satsar mer än 70 miljoner
            på forskning om trafiksäkerhet. Vi har också fått belysande siffror
            av Magdalena.
          </note>
          <note>
            Nollvisionen är ytterst levande på trafikområdet. 2 miljoner
            satsas på forskning kring självmordsprevention.
          </note>
          <note>
            Men att förebygga självmord är ingen omöjlig uppgift. En nollvision
            är ingen omöjlig inriktning. En nollvision är inte detsamma som
            ett nollmål. Visionen förmedlar, skulle kunna förmedla, en önskan
            från samhällets sida och ett arbetssätt som främjar den psykiska
            allmänhälsan, liksom en önskan om att noll personer ska behöva
            ta sitt liv i stället för att få rätt stöd och hjälp. En är en
            för mycket. 1 500 människor om året, ja, det talar för sig själv.
            Det är 1 500 katastrofer.
          </note>
          <note>
            Hör du det där lilla barnet gråta efter mamma som inte orkade
            längre? Hur känns det i kroppen hos den som inte orkar mer? Känn
            efter! Det gör nästan för ont för att tänka på. Det kallas empati,
            en god egenskap.
          </note>
          <note>
            Signalvärdet av en nollvision ska vi inte heller underskatta.
            Vi tänker inte ge upp om dig. Du är värdefull för oss och vi vill
            inte förlora dig. Det är vad visionen skulle förmedla. Vi ger
            inte upp, vi vill inte förlora dig.
          </note>
          <note>
            Inte minst för den förälder som kämpar för att nå sitt barn i
            dess psykiska lidande skulle en sådan nollvision bli ett hopp
            om hjälp om läget blir riktigt akut. Och för den som mist någon
            skulle nollvisionen bli ett hopp om en ljusare framtid för andra.
          </note>
          <note>
            I dag är det så svårt att få hjälp att en mamma tårögd anförtrodde
            mig att hennes son efter lång kamp och övertalning fick hjälp
            av kuratorn på hennes jobb. Vilken tur, vilken miljonvinst på
            lotto!
          </note>
          <note>
            Varför ska det vara så svårt? Varför är inte hjälpen lika självklar
            som vid ett benbrott, och varför söker vi inte lika självklart
            hjälp? Tänk om vi trodde att benbrott var oläkliga, att ett benbrott
            inte skulle kunna gå att avhjälpa.
          </note>
          <note>
            Det är oerhört stort för mig att ett enigt utskott delvis tillstyrker
            min motion om psykisk hälsa och självmord. Jag är jätteglad för
            det.
          </note>
          <note>
            Jag är en överlevare, och jag är skyldig att tala om vad jag
            hör viskas från alla dem som inte har orkat med. Den lilla elvaåriga
            pojken som hängde sig kryper upp i min famn. Flickan som tog sömntabletter
            ler och tar sig för hjärtat. Pappan som sköt sig satte sig just
            jämte Elina Linna. Han berättar att han saknar sina barn. Mamman
            som hoppade från ett fönster ger Ulrik Lindgren en varm kram och
            visar en bild på sina tre barn. Kan ni se dem? De är här just
            nu.
          </note>
          <note>
            Om riksdagen skulle anta det program som redan finns framtaget
            av Nationellt centrum för suicidprevention, skulle det kunna bli
            ett levande och förebyggande program ute på våra skolor, på vårdcentraler,
            på boenden och sjukhus, på jobbet, till och med här i riksdagen,
            och ute i fritidsverksamheter.
          </note>
          <note>
            Socialutskottet har nu tagit flera små steg åt rätt håll. Betänkandet
            andas omtanke. Som framtidsforskarna säger: Vi är på väg ut ur
            industrisamhället och in i känslosamhället. Och uppenbarligen
            är socialutskottet redo.
          </note>
          <note type="speaker">
            Anf. 74 LARS-IVAR ERICSON (c):
          </note>
          <note>
            Fru talman! I ett samhälle där vi möter fler och fler människor
            som är livströtta och som funderar på om de ska kunna orka leva
            vidare känns det extra viktigt och riktigt att ett enigt utskott
            nu vill ha ett självmordspreventivt arbete.
          </note>
          <note>
            I detta sammanhang är det även angeläget att uppmärksamma vad
            vi kan göra när det som inte får hända ändå händer. Där tror jag
            att SPES, Riksorganisationen för suicidprevention och efterlevandes
            stöd, kan göra insatser som inga andra kan göra. I mitt yrke som
            präst har jag gång på gång fått notera deras ovärderliga arbete
            för att stödja de anhöriga. Jag tycker att SPES snarast måste
            få mer uppmärksamhet, mer ekonomiskt stöd från olika myndigheter.
            Och jag tror att vi är flera från olika partier som kommer att
            göra vårt bästa för att övertyga folkhälsoministern just om angelägenheten
            i att stödja SPES.
          </note>
          <note>
            En annan folkhälsofråga som inte har behandlats lika välvilligt
            av utskottet är datorspelsberoende hos barn och ungdomar. I betänkandet
            hänvisas till det arbete som nu pågår för att utreda och förhindra
            skadligt datorspelande hos barn och ungdomar. Det är bra att detta
            arbete pågår, men jag vill ändå här från talarstolen passa på
            att uppmärksamma utskottsledamöterna och åhörarna på hur vi riskerar
            att få ett nytt allvarligt folkhälsoproblem.
          </note>
          <note>
            Några alarmerande siffror: Det finns barn som äger 2 000 olika
            datorspel. Det finns barn och ungdomar som spelar 3040 timmar
            i veckan. Organisationen Fair play frågade 2 143 barn och ungdomar
            i åldrarna 1116 år om deras datorspelsvanor. Det visade sig att
            94 % av dem spelade tv- och datorspel. En fjärdedel spelade alla
            dagar i veckan. Många ville sluta spela men hade svårt att låta
            bli. 23 % hade försökt men inte lyckats. 20 % hade blivit rastlösa
            och irriterade när de inte hade möjlighet att spela. 20 % prioriterade
            spelandet framför hemläxorna.
          </note>
          <note>
            Fru talman! I leksaksaffärer och varuhus säljs i dag spel med
            budskap som dessa: Hugg huvudet av en asiat! Meja ned en pensionär
            med en bil! Besök prostituerade! Drick whisky tills du spyr! Våld,
            pornografi, rasism, kvinnoförnedring, förakt för äldre är det
            verkligen sådant som vi vill att våra barn och ungdomar ska hantera
            i sitt spelande?
          </note>
          <note>
            Några ord om datorspelet Postal 2, som faktiskt är föremål för
            åtalsprövning just nu: Spelet handlar om att ha ihjäl folk på
            de mest våldsamma sätt. Man kan använda en spade för att hugga
            huvudet av en motståndare. När man använder skjutvapen har man
            möjlighet att trä en levande katt över pipan som ljuddämpare.
          </note>
          <note>
            Datorspelandet kan också få allvarliga följder för kroppshälsan.
            Amerikanska forskare har kommit fram till att barn som spelar
            datorspel på tider när de egentligen borde sova löper en förhöjd
            risk att bli överviktiga. En av anledningarna till detta tros
            vara att det hormon i kroppen som begränsar aptiten och får oss
            att känna oss mätta minskar med minskad sömn.
          </note>
          <note>
            Medierådet har fått en viktig uppgift att granska datorspelen,
            men vi har alla en uppgift som föräldrar, far- eller morföräldrar,
            släkt och vänner att uppmärksamma och åtgärda datorspelsovanor
            hos våra barn och ungdomar. Vi bör informera oss om vilka spel
            de spelar och prata om spelens innehåll. Vi måste hjälpa dem att
            bearbeta sina upplevelser och ge dem positiva motbilder. Vi måste
            också våga ta konflikter med barnen, hindra dem att köpa vissa
            spel eller stoppa dem när de spelar alltför länge. Ja, det finns
            många frågeställningar kring barns och ungdomars datorspelande
            som behöver bearbetas och åtgärdas kraftfullt.
          </note>
          <note>
            Slutligen: När det gäller motionen om shoppingmissbruk, en motion
            som har väckt leenden hos många, har jag blivit kontaktad av forskare
            som intresserar sig för just det här problemet, och jag hoppas
            kunna återkomma med mera information om detta fenomen så småningom.
          </note>
          <note type="speaker">
            Anf. 75 EWA BJÖRLING (m):
          </note>
          <note>
            Fru talman! Jag måste börja med att säga att jag är något förvånad
            över den i mitt tycke ganska osmakliga debattnivå som har varit
            här.
          </note>
          <note>
            Jag tänkte tala om någonting som inte skördar 1 500 personers
            liv utan något som skördar miljontals människoliv varje år.
          </note>
          <note>
            Vaccinationer räddar liv, och det är den viktigaste anledningen
            till att vi i Sverige har beslutat införa allmän MPR-vaccination,
            alltså mot mässling, påssjuka och röda hund. Mässling är världens
            mest smittsamma virussjukdom och kan i sällsynta fall orsaka hjärninflammation.
            WHO har som mål att utrota mässling senast år 2010 genom allmän
            vaccination över hela världen. I dag har 93 av världens länder
            möjlighet att ge vaccin, men i u-länderna dör fortfarande över
            en miljon barn per år till följd av mässling eftersom de inte
            är vaccinerade.
          </note>
          <note>
            Sverige beslutade redan 1982 som första land i världen tillsammans
            med Finland att alla barn skulle rekommenderas MPR-vaccin. Då
            ska man veta att för att nå full täckning så krävs det att det
            är mellan 95 och 96 % av befolkningen som är vaccinerade för att
            man ska få skydd mot mässling. I Sverige är det största problemet
            att upprätthålla de här vaccinationsprogrammen, trots att mässling
            just nu inte är aktuellt för allmänheten. Vi har också sett många
            skrämmande rapporter från Storbritannien om att en ny mässlingsepidemi
            håller på att utbryta, och det här beror just på att vaccinationsfrekvensen
            är för låg. Visst, man ska visa full respekt för att man är rädd
            för olika biverkningar som man tror kan uppstå vid vaccination,
            men man måste också bedöma det här i förhållande till risken med
            att avstå.
          </note>
          <note>
            Vi har alla ett stort ansvar för att en seriös debatt angående
            det här bedrivs i medier, alltså tvärtemot de osakliga skriverier
            som har förekommit, bland annat att mässlingsvaccin skulle orsaka
            autism, vilket flera seriösa forskarrapporter avvisar. Det som
            i stället behövs är ansvarstagande och korrekta upplysningar från
            många olika grupper.
          </note>
          <note>
            Därför skrev jag en motion i frågan där jag vidhåller att ytterligare
            information angående mässlingsvaccination behövs. Egentligen är
            det här en fråga för landstingen, men det behövs fortfarande att
            vi sätter tryck även från nationell nivå.
          </note>
          <note>
            Till min besvikelse har man inte i det här betänkandet tagit
            det här riktigt på allvar, tycker jag att det känns som. Man hävdar
            att vaccinationsfrekvensen har ökat under de senaste åren, och
            därför behöver vi ingen informationskampanj. Förvisso har den
            ökat, men det är fortfarande så att det var en skrämmande låg
            nivå under senare delen av 1900-talet, när den här debatten rasade
            som värst, och den har inte gått upp till behövliga siffror igen.
            Tittar man lite närmare på siffran för riksgenomsnittet och bryter
            ned det länsvis och kommunvis så ser man att det finns många platser
            i landet där det fortfarande ligger långt under 90 %, och som
            jag sade krävs 9596 % för att det immunologiska fönstret ska vara
            stängt, det vill säga att det ska kunna ge skydd. Och vi har inte
            nått den kritiska gränsen än.
          </note>
          <note>
            Dessutom, fru talman, är det också så att vi har ansvar inför
            övriga världen. Som jag tidigare sade dör fortfarande över en
            miljon barn i u-länderna varje år på grund av mässling. Då är
            det konstigt, i ett i-land som vårt, att man inte ens kan begära
            att vi ser till att upprätthålla nödvändig frekvens av vaccination
            när vi har tillgång till vaccin och har beslutat att införa allmän
            vaccination. Där är vi inte i dag. Därför anser jag att det behövs
            mer information.
          </note>
          <note>
            Jag kommer inte att yrka på min egen motion, men jag återkommer
            igen nästa år, och jag hoppas på att socialutskottet då tar det
            här mer på allvar än vad man har gjort den här gången.
          </note>
          <note>
            Överläggningen var härmed avslutad.
          </note>
          <note>
            9 § Kommittéberättelse 2005
          </note>
          <note>
            Föredrogs
          </note>
          <note type="speaker">
            Anf. 76 YOOMI RENSTRÖM (s):
          </note>
          <note>
            Fru talman! Hur jämställdheten ser ut i vårt samhälle är någonting
            som är oerhört viktigt. Dessa frågor måste, på samma sätt som
            demokratifrågorna, ständigt granskas, belysas och debatteras.
            Därför ser jag det som något positivt när Mats Einarsson och Vänsterpartiet
            motionerar i dessa frågor. Den motion vi nu diskuterar handlar
            om hur könsfördelningen ser ut i vårt kommittéväsende, grundat
            på kommittéberättelsen 2005.
          </note>
          <note>
            Eftersom vi socialdemokrater i vårt partiarbete i många år har
            arbetat efter principen hälften kvinnor och hälften män kan jag
            inte annat än hålla med motionären om att det här är en viktig
            princip. Men jag ställer mig tvekande till om jag skulle beteckna
            förhållandet 45 % kvinnor och 55 % män för en klar manlig dominans,
            i synnerhet som regeringen har slagit fast att det råder en tillräckligt
            jämn könsrepresentation när 40 % i en kategori består av antingen
            män eller kvinnor. Millimeterrättvisa är en vansklig princip att
            hålla sig till. Rättvisa på ett område kan nämligen leda till
            orättvisor på ett annat.
          </note>
          <note>
            Däremot är jag benägen att hålla med om att det råder en manlig
            övervikt på ordförandeposterna. Jag håller också med Mats Einarsson
            och övriga motionärer när de i sin motion skriver att kvinnorepresentationen
            är en viktig demokratifråga. Men jag skulle kanske vilja förtydliga
            det med att en jämn representation är en viktig demokratifråga,
            oavsett om det gäller kvinnor eller män.
          </note>
          <note>
            Jämställdheten är en fråga som det arbetas med i själva kommittéväsendet.
            I 15 § kommittéförordningen står det att sådana förslag som har
            betydelse för bland annat jämställdheten mellan män och kvinnor
            ska anges i kommittéernas betänkanden. Dessutom pågår det inom
            Regeringskansliet en omfattande utvärdering av hur kravet på beskrivningar
            av jämställdhetskonsekvenser uppfylls i kommittéernas betänkanden.
            Man kommer också att överväga eventuella skärpningar av kraven.
          </note>
          <note>
            Att kommittéerna arbetar seriöst med jämställdhetsfrågorna är
            visserligen ingen ursäkt för att den könsfördelning man har bland
            ordförandeposterna haltar lite, men det visar på att man ser behovet
            av och vikten av ett bra jämställdhetsperspektiv. Motionärerna
            pekar även på att den kvinnliga representationen har sjunkit med
            1 % mellan åren 2003 och 2004, men tittar man på statistiken över
            tiden så ser man att fördelningen mellan män och kvinnor har varierat
            både uppåt och nedåt från år till år. Att då ta en procents förändring
            till intäkt för ett tillkännagivande tycker jag inte är rimligt.
          </note>
          <note>
            Den fråga vi i dag debatterar är egentligen vad jag skulle vilja
            kalla en icke meningsskiljaktig fråga, det vill säga det skiljer
            i sak just ingenting mellan motionärernas yrkande, utskottets
            ställningstagande och regeringens målsättning. Men, fru talman,
            problemet är väl känt i Regeringskansliet, målet är klart och
            arbetet pågår. Ett tillkännagivande kommer inte att föra sakfrågan
            framåt.
          </note>
          <note>
            Jag yrkar därför bifall till förslaget i utskottets betänkande
            och avslag på motionen.
          </note>
          <note type="speaker">
            Anf. 77 LISELOTT HAGBERG (fp):
          </note>
          <note>
            Fru talman! Varje år senast den 1 mars ska regeringen lämna en
            redogörelse till riksdagen för verksamheten i de kommittéer som
            regeringen har tillsatt eller tillsätter. Redogörelsen är en tjock
            bok och innehåller allting från sammansättningen av och uppgifter
            om de personer som ingår i kommittéerna till redogörelser om arbetet
            under den tid som uppdraget omfattar. Av redogörelsen framgår
            det att antalet kvinnliga ordförande och ledamöter har sjunkit
            det gäller alltså redogörelsen för det här året vilket i sig visar
            på en utveckling som förstås inte bör fortsätta.
          </note>
          <note>
            Liberaler har sedan mycket lång tid tillbaka ställt jämställdhetsfrågorna
            högt på dagordningen, och därför är vi förstås angelägna att jämställdhetsaspekter
            vägs in även i kommittéarbetet.
          </note>
          <note>
            Därför ser vi också fram emot den utvärdering som nu genomförs
            när det gäller kravet på en beskrivning av hur jämställdhetskonsekvenser
            sker.
          </note>
          <note>
            Jag delar reservanternas uppfattning i sak. De säger att det
            är angeläget att verka för en jämnare fördelning mellan kvinnor
            och män. En jämn könsfördelning säger vi i utskottets motivering
            när det gäller kommittéerna. Så vi skiljer oss alltså inte åt
            i sak. Skillnaden är att vi är beredda att avvakta den utvärdering
            som görs av regeringen. Och reservanterna menar att vi nu ska
            skicka ett tillkännagivande. Så det är egentligen där som vi skiljer
            oss åt.
          </note>
          <note>
            Nu blev det inte någon stor debatt här eftersom två av fyra har
            strukit sig på talarlistan och ingen reservant finns med. Debatten
            om ett tillkännagivande eller inte uteblev.
          </note>
          <note>
            Men jag kan försäkra att jag och mitt parti som vakthundar kommer
            att bevaka dessa frågor, och vi kommer att följa utvecklingen.
            Att den fortsätter åt det håll som den har slagit in på är nämligen
            inte acceptabelt.
          </note>
          <note>
            Jag yrkar bifall till förslaget i utskottets betänkande och rekommenderar
            läsning av den här boken.
          </note>
          <note>
            Överläggningen var härmed avslutad.
          </note>
          <note>
            10 § Verksamheten i Internationella valutafonden, Världsbanken
            och de regionala utvecklingsbankerna under 2003/04
          </note>
          <note>
            Föredrogs
          </note>
          <note type="speaker">
            Anf. 78 ALICE ÅSTRÖM (v):
          </note>
          <note>
            Fru talman! Jag måste erkänna att frågorna om Internationella
            valutafonden, Världsbanken och de regionala utvecklingsbankerna
            har varit ett ganska okänt område för mig då jag tidigare under
            många år har suttit i justitieutskottet. Jag ska också erkänna
            att när jag från början tittade på frågan och insåg att jag skulle
            vara tvungen att sätta mig in i Internationella valutafonden och
            Världsbanken kändes det ganska främmande. Men ju mer jag läste
            och ju mer jag satte mig in i dessa områden, desto mer insåg jag
            hur oerhört viktiga dessa institutioner är för att vi ska kunna
            bekämpa fattigdomen i världen och hur oerhört viktiga dessa institutioner
            är för att vi så att säga ska kunna lyfta fram de delar av världen
            som fortfarande inte har tillgång till vatten, mat och rimliga
            levnadsvillkor. Jag har funnit att detta egentligen är ett väldigt
            intressant område.
          </note>
          <note>
            Vänsterpartiet har tidigare under flera år sagt att den svenska
            linjen i IMF och Världsbanken skulle bli mer öppen och att riksdagen
            skulle ges större inflytande i processen. En öppen och offentlig
            redovisning av Sveriges handlande ökar faktiskt legitimiteten
            och trovärdigheten, oavsett om allmänheten, de politiska partierna
            eller intresseorganisationerna delar eller inte delar regeringens
            bedömning. Det är oerhört viktigt att alla får en möjlighet att
            delta i denna viktiga debatt.
          </note>
          <note>
            Vi välkomnar därför riksdagens beslut om att regeringen regelbundet
            ska komma till riksdagen med en skrivelse om hur man har agerat
            och vilka ställningstaganden som man har gjort i dessa institutioner.
            Vi ser det alltså som positivt att den här skrivelsen ligger på
            riksdagens bord.
          </note>
          <note>
            Men vi ser också att det finns en hel del kvar att göra när det
            gäller skrivelsen. Det är inte så lätt att i skrivelsen se vilken
            linje som Sverige har haft, vad Sverige har föreslagit och vad
            man har verkat för.
          </note>
          <note>
            För Vänsterpartiets del är det ett naturligt mål att mäta resultatet
            utifrån genom att utgå från den av riksdagen antagna propositionen
            Gemensamt ansvar: Sveriges politik för global utveckling . Men
            någon sådan återkoppling finns inte automatiskt i den här skrivelsen,
            vilket försvårar för riksdagen och för ledamöterna att kunna få
            en inblick i Sveriges agerande och hur det överensstämmer med
            den antagna propositionen.
          </note>
          <note>
            Förhoppningen från Vänsterpartiets sida är att utformningen av
            skrivelsen ska förbättras ytterligare framöver, så att det tydligt
            framgår vilken åsikt Sverige har verkat för och om Sverige har
            nått de mål som vi själva har satt upp i den tidigare propositionen.
          </note>
          <note>
            Fru talman! Det är också viktigt att Sverige agerar för att dela
            på styrelseplatserna i dessa institutioner. I dag har utvecklingsländerna
            ett begränsat inflytande i IMF och Världsbanken. Det leder faktiskt
            till att det är i-länderna som dominerar det politiska och ekonomiska
            språket om vad som är bra och dålig ekonomisk politik.
          </note>
          <note>
            Det finns ett flertal återkommande rapporter från det civila
            samhället med exempel där IMF:s och Världsbankens makroekonomiska
            recept ofta anses oförenliga med vad det civila samhället uppfattar
            som fattigdomsbekämpning. Ett exempel är avgiftsbeläggningen av
            hälsovård för fattiga som är krav som IMF och Världsbanken har
            ställt när det gäller lån. När folkliga organisationer vill diskutera
            dessa åtgärder i länder där man anser det vara oförenligt att
            bekämpa fattigdomen genom att avgiftsbelägga hälsovård för fattiga
            möts man ofta av beskedet att IMF:s och i viss mån Världsbankens
            recept inte är förhandlingsbara när de nationella fattigdomsstrategierna
            ska utformas. Därför är det oerhört viktigt att samtliga medlemsländer
            erhåller röststyrka oavsett storlek. Den basnivå man har bör höjas
            till den nivå som fanns när bildandet av IMF och Världsbanken
            genomfördes. Det skulle innebära att andelen röster höjs från
            dagens 2 % till 11 % av de totala rösterna.
          </note>
          <note>
            Detta är regeringens förslag i skrivelsen, och det är det som
            regeringen driver. Vänsterpartiet ser det som väldigt positivt
            att regeringen har tagit det steget och anser att det är ett steg
            i rätt riktning.
          </note>
          <note>
            Men om man ska få ytterligare genomslag för u-ländernas inflytande
            och åsikter räcker det inte att bara få mer makt på årsmötena.
            Utvecklingsländerna måste få ta en större del i det operativa
            arbetet än i de båda institutionernas exekutivstyrelse. Fördelningen
            av platserna i styrelsen bygger inte på att varje land har en
            likvärdig röststyrka. USA tillsammans med de sju andra stora industriländerna
            har nästan 50 % av rösterna i IMF och Världsbanken. För Vänsterpartiet
            är det ett krav att man inför ett mer rättvist sätt att beräkna
            rösterna. Sverige och regeringen bör verka för en revidering av
            röstberäkningen i IMF och Världsbanken där man inte bara tar hänsyn
            till ekonomisk storlek utan också andra principer som befolkningsstorlek.
            Det är av största vikt att de länder som oftast kommer i fråga
            för lån också har ett större operativt inflytande. Regeringen
            är tyvärr mer kallsinnig i fråga om en sådan förändring. Men en
            sådan är oerhört betydelsefull för utvecklingsländerna.
          </note>
          <note>
            Fru talman! Det finns en mängd områden som man skulle vilja beröra,
            och man skulle egentligen kunna prata om dem hur länge som helst.
            Men jag ska ta upp ytterligare två frågor.
          </note>
          <note>
            Den ena frågan handlar om konditionalitetsbegränsningen. Det
            är många ord som man har fått lära sig när man ska läsa och lära
            sig om detta. Konditionaliteten handlar om de villkor som Världsbanken
            och IMF ställer när man ger lån. De är faktiskt präglade av en
            enkelspårighet, och de är inte anpassade till det enskilda landets
            specifika situation. För att få vissa lån måste utvecklingsländerna
            ibland genomföra nedskärningar i de offentliga utgifterna öka
            statens intäkter genom högre priser på vatten och el. För andra
            lån krävs det avregleringar, avskaffande av förmånliga lån till
            bönder och småföretagare och privatiseringar av statsägda företag.
            Dessa villkor är många gånger kontraproduktiva när det gäller
            fattigdomsbekämpningen. Och de enskilda länderna har mycket små
            möjligheter att påverka de krav som ställs. Nedskärningen av offentlig
            sektor kan faktiskt snarare leda till ökad arbetslöshet, sämre
            köpkraft, minskade offentliga utgifter när det gäller utbildningsväsendet
            och minska möjligheterna för landet att ta sig ur fattigdomen.
            Därför är det oerhört viktigt att konditionalitetskraven och de
            villkor som finns har en koppling till fattigdomsbekämpningen.
          </note>
          <note>
            För att vi ska kunna nå millenniemålet måste fler initiativ tas
            när det gäller att förändra möjligheterna att få lån. Det har
            gjorts en del trevande försök att bemöta kritiken. Man har tagit
            fram PRS, Poverty Reduction Strategies . Men det är än så länge
            ganska nytt, så det är svårt att egentligen dra långtgående slutsatser
            av vad en ny strategi kommer att innebära. Det verkar dock inte
            ha hänt så mycket när det gäller inflytandet för låneländerna
            och vilken ekonomisk väg som måste beträdas.
          </note>
          <note>
            För Vänsterpartiet är det självklart att det måste vara en valfrihet
            för varje land att självt få bestämma politisk inriktning och
            vilka verktyg som ska användas för att uppnå en god ekonomisk
            politik. Det är också viktigt att revidera konditionaliteten,
            så att demokratiskt valda regeringar och parlament ges ett större
            inflytande över de lånevillkor som ställs på lånelandet.
          </note>
          <note>
            Ytterligare något som sällan berörs på det här området är de
            skuldavskrivningar som diskuteras. Där behöver det tas stora steg
            när det gäller att avskriva skulder som de allra fattigaste länderna
            har.
          </note>
          <note>
            Det har kommit en hel del förslag, och en hel del förslag diskuteras.
            Men än så länge så var det vid det senaste mötet har man inte
            kommit fram till en strategi för skuldavskrivningarna. Det är
            en oerhört viktig fråga. Där måste den svenska regeringen vara
            mer aktiv och själv ta fram en strategi för skuldavskrivning och
            för att stödja de förslag som kommer fram.
          </note>
          <note>
            Fru talman! Det är många områden som behöver tas upp. Jag hoppas
            att vi får möjlighet att i debatten återkomma till ett flertal
            frågor. Vi i Vänsterpartiet står självklart bakom alla våra reservationer,
            men jag yrkar bifall endast till reservation 1.
          </note>
          <note type="speaker">
            Anf. 79 ANNIKA QARLSSON (c):
          </note>
          <note>
            Fru talman! Från folkhälsa till Världsbanken kan steget ibland
            te sig långt, men i mångt och mycket är steget kortare än det
            kan verka vara. Självklart hänger de här sakerna ihop.
          </note>
          <note>
            Vi har haft lite synpunkter i sammanhanget. Självklart tycker
            vi att skrivelsen är bra. Det är helt klart en förbättring vad
            gäller det parlamentariska inflytandet och allmänhetens insyn
            i svenskt agerande i Världsbanken och i IMF. Men vi är av åsikten
            att förbättringar kan, och bör, göras. Av skrivelsen framgår nämligen
            inte hur Sverige har agerat i olika frågor, vilka konkreta initiativ
            som har tagits och hur Sverige faktiskt har röstat.
          </note>
          <note>
            Vi tycker att skrivelsen inte är tillräckligt tydlig. Sett till
            uppföljningen av riksdagens beslut om politik för global utveckling
            utifrån rättighets- och fattigdomsperspektivet är den för svag.
            Det blir inte tydligt hur man har tagit ställning på de här områdena.
          </note>
          <note>
            Vi har självklart också en kommande skrivelse att se fram emot
            och hoppas att man då ska ha tagit till sig våra synpunkter så
            att det blir ännu bättre. I den skrivelsen bör det tydligt framgå
            vad Sverige har gjort med vilka argument, inom vilka forum och
            vid vilken tidpunkt det har gjorts. Hur rättighets- och fattigdomsperspektivet
            konkret har fått genomslag i den svenska politiken gentemot IMF
            och Världsbanken bör då också framgå.
          </note>
          <note>
            I den värld vi lever i med en alltmer utökad globalisering gäller
            det att se till att vi bär med oss de principer som vi anser vara
            viktiga på hemmaplan även när vi går ut i det internationella
            forumet.
          </note>
          <note>
            Världshandeln kan vi konstatera är bra. Det är ju det som måste
            till för att få en utveckling runtom i världen. Men för att få
            en hållbar utveckling är det väldigt viktigt att utgå från människor.
          </note>
          <note>
            I mars var jag i New York. Kvinnokommissionen hade möte där och
            hade att diskutera Platform for Action som togs i Peking 1995.
            Det var många från de svenska kvinnoorganisationerna som hade
            möjlighet att delta på mötet.
          </note>
          <note>
            En av de frågor där jag känner att det är viktigt att det bär
            när vi tar oss vidare från nationell nivå ut på den internationella
            nivån är just frågan om kvinnors förutsättningar, möjligheter
            och villkor.
          </note>
          <note>
            Sverige behöver alltså bli tydligare kring att vara drivande
            när det gäller just jämställdhet och också miljöhänsyn, som även
            det är en viktig bit. Man säger att det är allmänt vedertaget
            att fattigdom inte kan utrotas om kvinnor inte deltar i arbetet
            på samma villkor som män. Men forskning visar att satsningar som
            görs för att förbättra situationen för kvinnor faktiskt ger större
            utdelning än satsningar på män. Jämställdheten är alltså en viktig
            fråga. Nu brukar sådant lätt låta sig sägas . Men när det väl
            kommer till beslut och det ska sättas på pränt och bli skarpa
            förslag brukar det vara lite tvehågset om den prioriteringen verkligen
            ska göras.
          </note>
          <note>
            I det arbete som vi gjorde i New York återbekräftades det dokument
            som antogs i Peking år 1995. Där finns dels en deklaration, dels
            en handlingsplan för arbetet med att uppfylla FN:s mål om jämställdhet,
            utveckling och fred. I handlingsplanen tas tolv mycket viktiga
            områden upp när det gäller kvinnors villkor.
          </note>
          <note>
            Det som man gjorde i mars i New York är också ett viktigt bärande
            dokument att ha med i det fortsatta arbetet med millenniemålen.
            Det var därför så viktigt att återbekräfta dokumentet från Peking
            för att ha det med som en plattform in i arbetet.
          </note>
          <note>
            I sitt inledningsanförande sade Kofi Annan bland annat att det
            inte finns något bättre redskap för global utveckling än att stärka
            just kvinnan. Det gäller alla områden, såsom ekonomisk produktivitet,
            förbättrad hälsa, utbildning, äganderätt och konflikt- och försoningsarbete.
            Men framför allt handlar det här om kvinnors rätt att leva i frihet
            och värdighet.
          </note>
          <note>
            Det ska bli spännande att följa det fortsatta arbetet kring millenniemålen
            som nu går in i slutrundan. Framåt september kommer man, förhoppningsvis,
            att konkretisera och bli ännu tydligare om hur det här ska uppnås.
          </note>
          <note>
            En annan sak i det här arbetet handlar om att göra fler delaktiga
            i de beslut som fattas. I så viktiga institutioner som Internationella
            valutafonden och Världsbanken är det väldigt tydligt att de som
            tidigare har haft makt fortsätter att inneha makt. De som egentligen
            berörs sitter många gånger med en väldigt liten representation.
          </note>
          <note>
            Medlemsstaterna i Världsbanken har 24 stolar. Några av de rikaste
            länderna har en egen stol, men hela Afrika får dela på bara två
            stolar. Röstetalen är också fördelade efter finansiell styrka.
            De 80 allra fattigaste länderna delar på 10 % av röststyrkan.
            Det skulle vara intressant att föra över det till svenska förutsättningar
            för att se om vi skulle tycka att det var okej. Jag tror inte
            det. I praktiken är det faktiskt så att USA har vetorätt.
          </note>
          <note>
            Det är viktigt att vi höjer rösten och driver nämnda linje. Trots
            att Sverige säger sig vilja främja utvecklingsländernas röst i
            institutionerna är det oklart med vilka strategier och med vilket
            innehåll man tänker genomföra detta. Det är uppenbart att Sverige
            har gett sitt stöd till uppdelningen mellan EU och USA att alltid
            tillsätta institutionernas högsta chefer, vilket nyligen skedde
            igen.
          </note>
          <note>
            Att enbart stärka ländernas analyskapacitet räcker inte. Sverige
            borde vara ett föregångsland och redovisa en övergripande strategi
            för hur utvecklingsländernas befolkningar och regeringar ska få
            ett ökat inflytande över institutionernas beslutsfattande. Rimligtvis
            borde det vara så att brukarna, det vill säga de fattiga länderna,
            har ett större inflytande i de här styrelserna.
          </note>
          <note>
            Vidare finns det anledning för oss att se till att verka för
            en bättre balans i fråga om representation och röstfördelning
            när det gäller vilka länder som är representerade men också, självklart,
            fördelningen mellan kvinnor och män.
          </note>
          <note>
            Jag yrkar bifall till reservation 1 i betänkandet. Med den reservationen
            hoppas vi att regeringen återkommer nästa år med en ännu bättre
            skrivelse och redovisar vilka mått och steg man har tagit i de
            internationella kontakter man har.
          </note>
          <note>
            Jag vill också uppmärksamma den avvikande meningen som vi har
            från finansutskottets yrkande nr 3. Där påpekar vi i fråga om
            representation en jämnare fördelning mellan män och kvinnor som
            ett otroligt viktigt område att fortsätta att driva.
          </note>
          <note type="speaker">
            Anf. 80 LOTTA HEDSTRÖM (mp):
          </note>
          <note>
            Fru talman! Kära åhörare och kolleger! Först ska jag yrka bifall
            till reservationerna 2, 4, 5 och 7.
          </note>
          <note>
            Ibland känns det man talar om här i talarstolen som extra viktigt,
            och det är när man verkligen har förstått det som andra ännu inte
            har förstått och som det är viktigt att få förändring på för att
            det ska bli förändring i världen. IMF- och Världsbankspolicyfrågor
            är för mig sådana frågor.
          </note>
          <note>
            Vi behöver sannerligen och snarast ändra på de stora internationella
            finansiella institutionerna, Bretton Woods-tvillingarna Internationella
            valutafonden och Världsbankskomplexet vars ofta bakvända tänk
            tyvärr mer har fått världen att gå bakåt och i baklås än framåt.
            Kritiken är massiv, och den är tyvärr berättigad.
          </note>
          <note>
            I 60 år har de, trots de ypperliga intentionerna i startdokumenten,
            tvingat fram ekonomiska åtgärder som strypt fattiga länders egen
            kraft och möjligheter till kollektivt eget samhällsansvar, minskat
            deras oberoende, hållit kvar dem i skuld, skuld, skuld, för att
            sedan tvinga dem att ta nya lån för att kunna återbetala skulden.
            De har ibland rent oansvarigt lånat ut till ovärdiga kredittagare,
            alltmedan de behållit vetot över de åtgärder med så kallad konditionalitet,
            som bland annat Alice Åström redogjorde för, som de har påtvingat
            länderna. Så även nu. Den egentligen fina metodiken med PRSP,
            Poverty Reduction Strategy Papers, sådana fattigdomsstrategier
            som ska utarbetas av mottagarländerna själva, blir ytterligare
            ett papper som IMF vill ha tillbaka för att lån ska godkännas.
          </note>
          <note>
            Men Sverige har en röst, sin röst! Minister Jämtin må tycka att
            vi bara är ett land som är med och delar på 1,7 % av alla rösterna
            i Världsbanken. Men det ska man använda, precis som vi vill att
            de 51 afrikanska staterna, som tillsammans delar på bara 5,7 %
            av Världsbankens alla röster i sin valkrets, också ska höras.
            USA, som är störst, har nästan 17 % ensamt av rösterna.
          </note>
          <note>
            Helst bör Sverige inte mera göra som nu, nämligen att de facto
            varje gång i vår valkrets rösta för konditionalitet, det vill
            säga för neoliberala krav på avregleringar och så kallade marknadsreformer
            för att få låna. Det är en märklig obsolet kolonial ordning som
            råder, där de som är objekt för åtgärderna ska hållas kvar i en
            position nästan utan inflytande. Det skulle inga stakeholders
            eller shareholders i nord någonsin i något sammanhang gå med på.
          </note>
          <note>
            Vi vill således öka bådas röststyrka, både Sveriges mentala kraft
            i den nordisk-baltiska kretsen och hela Afrikas faktiska andel
            i hela Världsbankens röstsystem.
          </note>
          <note>
            Fru talman! För drygt en vecka sedan skulle jag ha haft förmånen
            att i egenskap av första svenska undertecknare av ett världsvitt
            parlamentarikerupprop stå upp på trappan till Världsbanken i Washington
            och läsa upp en kort appell om detta. Med hela 1 000 ledamotsnamn
            från hela världen i ryggen hade det varit hedersamt, men jag hade
            precis kommit hem från Internationella parlamentarikerkonferensen,
            IPU, i Filippinerna, så det blev för snävt med tid. Men där i
            Manila hade jag också jobbat med just detta, om än bara med 750
            parlamentariker från 141 länder bakom mig. På IPU hade vi uppe
            frågan om alternativa instrument för att skapa mer pengar för
            att uppnå FN:s millenniemål. Tyvärr var jag där främst som svenska
            delegationens representant, inte som miljöpartist, och fick därför
            inte plädera för Tobinskatten eller andra internationella skatter
            och avgifter. Som tur var var det dock andra där som var desto
            radikalare franske rapportören och framför allt parlamentariker
            från många utvecklingsländer. Därför antogs en mycket bra slutresolution
            med krav på att etablera nya finansieringsverktyg för millenniemålen
            eftersom Doha- och Monterreydeklarationerna i sin allmängiltighet
            inte visat sig så verkningsfulla. Dessutom bestämdes att parlamenten
            skulle arbeta vidare med nya finansieringsmekanismer som är kreativa
            och realistiska.
          </note>
          <note>
            Under det sociala världsforumet, en annan jättestor världsmanifestation,
            men från det civila samhället, som jag hade förmånen att vara
            med på i Brasilien i januari i år, presenterades ett tolvpunktersprogram
            för en annan värld. På den listan finns bland annat skuldavskrivning,
            Tobinskatt, rättvisa handelsregler, livsmedelssuveränitet och
            förslag att IMF, Världsbanken och WTO underläggs FN:s beslutsordning.
          </note>
          <note>
            Slutligen säger vår käraste minister Carin Jämtin också ibland
            riktigt bra saker. På Attacs senaste årsmöte sade hon till exempel:
            Vi är för global beskattning i någon form och planerar också att
            gå vidare med detta.
          </note>
          <note>
            Mina vänner! Genombrottet är egentligen redan här, bara lilla
            utrikesutskottet tvekar i portgången och vågar inte jobba vidare
            med Tobinskatten av ängslan för att andra kanske inte ska vara
            med. Jag vågar bara om alla andra också vågar, typ. Det är masspsykologi
            på mellanstadienivå och motsatsen till civilkurage.
          </note>
          <note>
            Tobinskatten, mina vänner, är det enkla verkningsfulla och fullt
            genomförbara svaret på hur vi ska få fattigdomsbekämpningen att
            fungera på den här planeten. Läs in er på till exempel professor
            Patomäkis införandemodell, eller varför inte tvånivåmodellen enligt
            Spahn, som Tobinnätverket så framgångsrikt kampanjar för.
          </note>
          <note>
            Tobinskatten kräver inte alls att alla är med från början, utan
            det är bara att börja. Flera närliggande stater har också redan
            sagt sig vara beredda, till exempel Belgien och Frankrike. Blott
            räddhågan bromsar ännu oss.
          </note>
          <note>
            Kalla det gärna för något annat och bredda gärna åtgärdslistan
            så som presidenterna Lula och Chirac gjorde i FN-uppropet från
            september i höstas som 110 länder har skrivit på, även Sverige.
            Klimatskatt, flygplansbiljettavgifter, vapenexportskatt med mera
            ibland är som bekant kreativiteten väldigt stor för att hitta
            på nya skatter. Men de här skatterna lär samtidigt bli pyttesmå
            för den enskilde men jättebra för världen.
          </note>
          <note>
            Just kopplingen, fru talman, till fattigdomsbekämpningsagendan
            i millenniemålen är en sådan punkt som vi menar bör bara styrande
            för de internationella finansieringsinstitutens verksamheter.
            I dag är till exempel skuldavskrivningsberäkningarna grundade
            på förväntade exportinkomster och blir avgörande för bedömningarna
            i Världsbanken. Det ger drömkalkyler och en fortsatt upplåningskarusell.
            Man ska få låna eller skriva av det senare är mera verkningsfullt
            ifall de åtgärder som planeras leder till att uppfylla målen.
          </note>
          <note>
            En annan insikt som tvillingarna i Washington verkar sakna är
            den om småskalighetens värde. Utvecklingsekonomer, liksom vi som
            sysslar med landsbygdsutveckling här hemma i rika Norden, är tämligen
            eniga om att det är de små pengarna till de enskilda låntagarna
            i de småskaliga och lokala projekten som ger den verkliga utdelningen,
            som verkligen skapar självtillit och utveckling. Mikrolån kallas
            det. I år är mikrolånsåret. Tänk om Världsbankspotentaterna kunde
            vända blicken från megaprojekten i skyn ned till marken, till
            golvet och gräsrötterna för att både lyssna och se vad som verkligen
            gör nytta! Sluta skriva jättekontrakt i mångmiljonklassen för
            oljeledningar över halva Centralasien, fattigdomsalstrande vattenprivatiseringsprojekt
            som villkor eller sanslösa feltänkta jättedammbyggen, dammar som
            dränerar omlandet på grundvatten, dränerar byar, gör att folk
            tvångsförflyttas, eliminerar kulturskatter, hotar grannsämja med
            andra länder och blockerar lösningar för förnybara energi! Dumma,
            dumma dammar, säger jag bara. Världsbanken fortsätter att låna
            till dem, och utrikesutskottet hejar på.
          </note>
          <note>
            En sådan storskalighetspotentat är Wolfowitz, nya Världsbankschefen
            som tar över efter Wolfenson. Banken går så att säga från en varg
            till en annan.
          </note>
          <note>
            Utnämningen har kritiserats massivt. Brettonwoods Project har
            räknat och funnit att inte mindre än 1 650 världsorganisationer
            skarpt har kritiserat USA:s utnämning av denna bock till trädgårdsmästare.
            Ett exempel ur denne vice försvarsministers syndaregister, att
            han redan före Irakkriget säkrade uppbyggnadskontrakt och krigsmaterielbeställningar
            från det ökända amerikanska bolaget Halliburton bara en sån sak!
            Hans kunskaper om fredligt utvecklingsbefrämjande arbete förefaller
            enligt kritikerna vara minimalt.
          </note>
          <note>
            Och ni hörde rätt: Jag sade USA:s utnämning. För det är en kolonial
            kvarleva att gentlemännen i USA och Europa gör upp om att den
            ene får bestämma över tvillingen IMF och den andra över tvillingen
            Världsbanken. Vi behöver nog snarare en ladies agreement nu på
            2000-talet där i stället alla världsdelar får turas om att leda
            två reformerade och sant utvecklingsbefrämjande internationella
            finansieringsinstitut.
          </note>
          <note>
            Fru talman! Slutligen är det dessutom vi parlamentariker världen
            runt, både i mottagarländerna och i givarländerna, som borde få
            större inflytande på långivning, på villkoren, på skuldavskrivningsmodellerna
            och på projektutformningarna. Då skulle troligtvis mycket bli
            bättre. Nu är det här i alltför hög grad fortfarande en regeringarnas
            angelägenhet, och bristen på öppenhet är påtaglig.
          </note>
          <note>
            I ett faktaunderlag från UD, som vi fick i utskottet innan vår
            resa till Washington i fjol, står till exempel att läsa att Sverige
            bör driva att man offentliggör IMF:s alla landrapporter. Gör Sverige
            det?
          </note>
          <note>
            Som sammanfattning och avslutning kan jag räkna upp vilka reformer
            vi gröna ibland i skön förening med Centern och Vänsterpartiet
            vill se:
          </note>
          <note type="speaker">
            Anf. 81 KAJ NORDQUIST (s):
          </note>
          <note>
            Fru talman, riksdagskamrater, riksmötesdeltagare! Jag heter Kaj
            Nordquist. Jag såg dåligt när jag var liten. Nu ser jag ingenting.
            Men det betyder inte att jag är blind för världens orättvisor.
            Det betyder inte heller att jag inte är stolt över att vara socialdemokrat,
            men naturligtvis är jag inte nöjd med alla sakernas tillstånd
            i världen.
          </note>
          <note>
            Vi socialdemokrater är också utskottsmänniskor, men i någon mening
            ska vi även representera själva rapporten.
          </note>
          <note>
            Först vill jag i egenskap av talesman för Socialdemokraterna
            att vi lägger skrivelsen 2004/05:54 Redogörelse över verksamheten
            inom Internationella valutafonden, Världsbanken och den regionala
            utvecklingsbanken 2003 och 2004 till handlingarna. För övrigt
            vill jag föreslå att vi avslår de motioner som behandlas i utskottets
            betänkande nr 8.
          </note>
          <note>
            Jag tänkte använda mina minuter till att ta upp några punkter
            som finns i detta.
          </note>
          <note>
            När man är ny i riksdagen, som jag trots allt faktiskt är, funderar
            man ibland över om det är en verksamhetsberättelse som man läser
            eller om det är en deklaration inför framtiden. Hanteringen är
            inte alldeles självklar. På ett årsmöte i en förening skulle man
            se detta som en verksamhetsberättelse och säga: Den frågan diskuterar
            vi inte för den handlar ju om den gångna verksamheten.
          </note>
          <note>
            Här talar vi ibland om det som varit och ibland om det ska ske.
            Detta är lite formellt krångligt, men det är bara att inse att
            det finns en kultur, och då är det den som gäller.
          </note>
          <note>
            Det vi talar om nu är en aspekt av det multilaterala biståndet.
            Vi talar om någonting som ska utgå ifrån ett utvecklingsperspektiv,
            rättigheter och hållbarhet. Saker och ting ska vara rättigheter.
            Det ska inte vara någonting som vi från den rika världen delar
            med oss av beroende på vår medkänsla, utan det ska vara en rättighet
            för den fattiga delen av världen. Det ska vara en politik byggd
            på ett perspektiv av rättvisa sett från de fattigas synpunkt.
          </note>
          <note>
            Vi ska på olika sätt försöka att fokusera demokrati, jämställdhet
            och situationen för barn. Vi ska utgå från fattigas behov, fattigas
            intressen och fattigas förutsättningar på olika sätt. Denna politik
            kallar vi för Politik för global utveckling . Den antogs av riksdagen
            i december 2003. Jag var med då, och jag tyckte att det var oerhört
            spännande.
          </note>
          <note>
            I samband med detta beslutade vi oss för att be regeringen att
            man skulle komma med en skrivelse om verksamheterna inom Brettonwoodsinstitutionerna
            och hur man arbetar utifrån dem. Det här är nu den första skrivelse
            som vi har fått.
          </note>
          <note>
            Det som är centralt är att det som styr mycket hur vi ser på
            saker och ting är inte bara PGU, utan det är också millenniemålen,
            det vill säga den deklaration som gjordes i slutet av 2000 av
            de politiska ledarna i hela världen. Denna deklaration bröts sedan
            ned i de konkreta millenniemålen.
          </note>
          <note>
            Man har att fråga sig: Vad är det väsentligaste för att man ska
            kunna uppnå millenniemålen, det vill säga bland annat att halvera
            fattigdomen för att den så småningom ska försvinna?
          </note>
          <note>
            Som vi socialdemokrater ser det är det från vår synpunkt viktigast
            att vi fördubblar biståndet. Vi bör arbeta för att hela den rika
            världen fördubblar sitt bistånd. Det bör också på olika sätt effektiviseras
            och samordnas. Vi tycker att det är väsentligt att Världsbanken
            finns med i det arbetet. Såvitt jag förstår av de texter som jag
            har gått igenom inför detta arbete är det precis vad vi driver.
            Tanken är att Världsbanken ska utvärdera sin verksamhet utifrån
            millenniemålen, och det kommer också att göras i höst. Nu står
            jag ju inte här och talar för Världsbanken utan för Socialdemokraterna,
            men det är faktiskt det som kommer att hända.
          </note>
          <note>
            Vi tycker att det är väsentligt att man fokuserar miljöfrågor,
            att miljöaspekterna finns med som förutsättningar för långivning.
            Vi tycker att det är naturligt eftersom de är en del i de millenniemål
            som finns. Vi tycker också att man får fundera på en sak som togs
            upp i en rapport för ett år sedan: Ska man få använda olja och
            kol i sin utveckling? Då är frågan vilket perspektiv man har.
          </note>
          <note>
            Precis som mina kolleger som har pratat innan kan jag tycka att
            detta ju inte är bra. Vi vill inte att det ska utvecklas på det
            sättet. Men det är också hela tiden en fråga om ifall det är vi
            eller de fattiga länderna som bestämmer. Demokratiskt valda ledare
            säger att de vill ha det. De upplever det som en diskriminering
            från den rika världen när vi säger att de inte får använda de
            råvaror som vi använder.
          </note>
          <note>
            Det här är en svår balansgång. Jag tycker att det är naturligt
            att man försöker minska användningen. Det beror bland annat på
            att de här resurserna faktiskt är ändliga, speciellt oljan. Man
            kan inte använda hur mycket som helst under en längre period.
            Men man får trots allt ta sig en funderare på om det är vi som
            bestämmer, om det är vi som är bärare av all intelligens eller
            om den också finns representerad på andra sidan.
          </note>
          <note>
            När det gäller lån och skuldavskrivningar vill jag säga följande.
            Vi tycker naturligtvis att man måste göra skillnad på skulder
            och skulder. Om en person, ett företag eller ett land har lånat
            upp pengar som man använder till utveckling är de skulderna inte
            något problem. De är tvärtom bra. Det betyder inte att en stor
            del av de skulder som finns nu är bra. Det är dåliga skulder.
            Om man kan reducera dem snabbare så är det mycket bättre. Om man
            kan avskriva dem kan resurser frigöras som kan komma de fattiga
            till del.
          </note>
          <note>
            Vi har som socialdemokratisk regering ställt upp på HIPC-initiativet.
            Vi har varit med om att 15 länder har minskat sina skulder genom
            det. Sverige har tagit sitt ansvar och tycker också att man ska
            förlänga detta. Det betyder dock inte att vi tycker att alla problem
            är lösta i och med det. Vi är definitivt för en aktiv skuldavskrivning.
            Det kan lösas på olika sätt.
          </note>
          <note>
            Fru talman! Det talas om Tobinskatten. Vi socialdemokrater är
            naturligtvis för fungerande system. Vi vill gärna se internationella
            system som har en möjlighet att överleva att flyga, som man säger
            på engelska. Vi är rädda för att Tobinskatten, som den är konstruerad,
            inte kommer att flyga. Jag var, precis som Lotta Hedström, i Manila
            och diskuterade frågan, bland annat i en av kommittéerna där.
            Det var väldigt påtagligt att många människor även från tredje
            världen inte trodde på den konstruktionen. Det betyder dock inte
            att man inte skulle kunna överväga andra varianter, men Tobinskatten
            som sådan tror vi inte på. Det är den som är uppe på dagordningen
            i dag.
          </note>
          <note>
            Fru talman! Flera gånger har det hittills nämnts en del om arbetsformerna
            inom IMF och Världsbanken. Vi är naturligtvis också för att man
            hittar mer öppna strukturer. Det är inte enbart av rättviseskäl
            som det borde vara öppna strukturer, vilket är oerhört sympatiskt.
            Om man har öppna strukturer där information flödar in och ut kommer
            man också att allokera resurserna, det vill säga använda dem,
            på ett mycket bättre sätt. De kommer att komma till ställen där
            de gör mycket större nytta än när beslut tas där man så att säga
            blockerar positiva saker. Jag tycker inte att det är rimligt.
            Vi är helt klart för ett öppnare system.
          </note>
          <note>
            Vi tycker också att det är rimligt att basrösterna, som det heter,
            återgår till den nivå som de var på från början. Vi tycker att
            det är orimligt att enbart kapitalstyrkan bestämmer. Å andra sidan
            får man inte gå för långt med detta. Det gäller att ha ett fungerande
            system. Det är centralt för oss socialdemokrater.
          </note>
          <note>
            Fru talman! En annan fråga i detta sammanhang är frågan om de
            nationella parlamentens roll. Vi är naturligtvis för ett ökat
            parlamentariskt inflytande på ett sätt. Om vi ser det ur vår egen
            synpunkt är det naturligtvis bra med parlamentariska nätverk.
            Jag har själv fått äran att delta i nätverket kring Världsbanken.
            Men vi tycker också att det ska vara naturligt med deltagande
            i valkretsmötena från vår sida. När det gäller mottagarländerna
            vore det naturligt att PRSP, alltså fattigdomsstrategierna, förankras
            inte bara hos regeringar utan också hos parlament och det civila
            samhället. Det vore naturligt att de faktiskt har det som en del
            av sin naturliga beslutsprocess och budgetprocess och att man
            följer upp det. Det innebär ett större parlamentariskt inflytande
            även på mottagarsidan.
          </note>
          <note>
            Fru talman! Jag vill ta upp en sista avslutande synpunkt som
            har varit uppe. Bland annat har två av mina företrädare i talarstolen
            yrkat bifall till sina reservationer om skrivelsen. Det är klart
            att skrivelsen kan vara mycket bättre. Den kan vara tydligare
            och roligare att läsa. Den kan bättre skildra denna process och
            vi kan gå framåt på olika sätt. Det är vi naturligtvis också helt
            för. Men vi får också inse att det här var den första skrivelsen
            och låta detta få sin form. Vi tycker också att det är bra att
            regeringen tar sig tid att informera riksdagen via utrikesutskottet
            eller på annat sätt.
          </note>
          <note>
            Med de här orden anser jag att jag har tacklat de väsentligaste
            punkterna som jag hade att ta upp som socialdemokrat.
          </note>
          <note type="speaker">
            Anf. 82 LOTTA HEDSTRÖM (mp) replik:
          </note>
          <note>
            Fru talman! Det är trevligt att höra att Kaj så tydligt säger
            att han representerar socialdemokratins hela politik. Jag har
            i helgen varit på en tillställning där det var noga att lära sig
            skilja mellan vad som var regeringens politik och vad som var
            rörelsens, i det stycket.
          </note>
          <note>
            Jag har framför mig ett nyhetsbrev från Jubelnätverket, som har
            drivit frågan om skuldavskrivning mycket. De träffade Carin Jämtin
            och statssekreterare Jens Henriksson på vårsidan. Jag skulle vilja
            be om din synpunkt på två saker. Den första är att Jens Henriksson
            sade att Sverige som villkor både för skuldlättnader och för bistånd
            vill att fattiga länder avreglerar och liberaliserar sin handel.
            Hur ser du på detta, Kaj?
          </note>
          <note type="speaker">
            Anf. 83 KAJ NORDQUIST (s) replik:
          </note>
          <note>
            Fru talman! Jag tror att det är väsentligt med en avreglering
            av handeln, en ökad frihandel på olika sätt. Det kan inte vara
            så att u-länder ensidigt avreglerar. Det måste naturligtvis kombineras
            med att vi från i-världen bland annat avvecklar våra tullar, att
            vi minskar på jordbrukssubventionerna, att vi aktivt arbetar för
            att de fattiga länderna kan handla med oss på schysta villkor.
            Vi har bland annat tagit initiativet Open Trade Gate Sweden, som
            startades för ett par veckor sedan med deltagande av Carin Jämtin.
          </note>
          <note type="speaker">
            Anf. 84 LOTTA HEDSTRÖM (mp) replik:
          </note>
          <note>
            Fru talman! Tack för ett bra svar. Jag tolkar det så att du ser
            en dubbel aktivitet, inte bara tillpassning från de fattiga länderna
            utan även från givarländerna och nords sida.
          </note>
          <note>
            Min andra fråga, som också kom upp i den diskussionen, har att
            göra med det som du själv var inne på, nämligen det här med röststyrka
            voice , som det kallas i den här debatten. Jämtin säger: Ja, vi
            kan tänka oss att stärka de fattiga ländernas voice men inte på
            bekostnad av den svenska. Hur ser du på det? Hur skulle man kunna
            lösa det så att Sverige får behålla eller öka sitt inflytande
            samtidigt som de fattiga länderna?
          </note>
          <note type="speaker">
            Anf. 85 KAJ NORDQUIST (s) replik:
          </note>
          <note>
            Fru talman! Jag tror att det är väsentligt. Om vi anser oss vara
            ett land som vill slåss för sådana saker är det väsentligt att
            vi ser till att fortsätta finnas i de här sammanhangen. Jag tror
            att det är viktigt att det finns kvar. Jag vet också, utifrån
            papper från den svenska regeringen, att vi är positiva till att
            till exempel arbeta för ytterligare en afrikansk representant.
            Framför allt vill vi öka basrösternas relativa styrka igen. Det
            känns oerhört väsentligt i sammanhanget.
          </note>
          <note type="speaker">
            Anf. 86 ALICE ÅSTRÖM (v) replik:
          </note>
          <note>
            Fru talman! Jag vill också börja med att säga att vi ser det
            som positivt med skrivelsen. Det är den första, och det ger en
            möjlighet att debattera de här frågorna. Det är väl kanske där
            problematiken kommer in, om man ska betrakta det som en verksamhetsberättelse
            eller som en framtid. Det här är första gången som vi verkligen
            får möjlighet att diskutera de här frågorna utifrån regeringens
            agerande och tidigare ställningstagande. Det kommer säkert också
            att bli bättre i framtiden.
          </note>
          <note>
            Den fråga som jag vill ta upp gäller miljöaspekterna, förnybara
            energikällor. Man har diskuterat vem det är som ska bestämma.
            Ska inte de demokratiska regeringarna själva kunna få bestämma?
            När man diskuterar konditionalitetsprincipen och krav på avregleringar
            och förändringar i ekonomin ställer den svenska regeringen sig
            bakom att man ska kunna ställa de kraven. När det gäller hållbar
            miljöutveckling har vi faktiskt en mängd internationella konventioner
            och målsättningar som vi har undertecknat gemensamt i världen.
            Men att ställa de kraven skulle vara att trampa de demokratiska
            regeringarna på tårna, menar man.
          </note>
          <note>
            Jag tycker inte att det resonemanget går ihop.
          </note>
          <note>
            På samma sätt som man kan ställa krav på en ekonomiskt god hushållning
            och avregleringar måste man också ställa krav på en hållbar miljöutveckling.
            Annars borde man välja att inte ställa några krav över huvud taget.
            Då borde länderna få bestämma det själva.
          </note>
          <note>
            För oss i Vänsterpartiet är frågan om en hållbar miljömässig
            utveckling oerhört angelägen för alla utvecklingsländer och för
            hela världen. Därför är det viktigt att det finns med.
          </note>
          <note type="speaker">
            Anf. 87 KAJ NORDQUIST (s) replik:
          </note>
          <note>
            Fru talman! Det tycker i princip jag också. Det väsentliga är:
            Vad är det som gäller? Det som logiskt är problemet i er position
            är att ni i princip inte vill ha villkor. Ni säger att vi då ger
            oss på de länderna. Men sedan vill ni ha villkor ur en annan synpunkt.
          </note>
          <note>
            Problemet är hela tiden att man har villkor om det ena och inte
            om det andra. Vi vill komma bort från så mycket villkor som möjligt.
            Vi vill se ett fritt handelsflöde. Sedan vill vi att de regeringar
            som är demokratiskt valda ska göra de prioriteringar som behövs.
          </note>
          <note>
            Vi vill att man tittar på de olika länderna för sig och inte
            har fasta modeller för allting. Det känns oerhört trist när vi
            gör utredningar och kommer fram till att det inte vore bra. Sedan
            säger tredje världens ledare: Varför ska inte vi få använda det
            när ni får använda det?
          </note>
          <note>
            Å andra sidan lär frågan om olja lösa sig själv. Det finns inte
            hur mycket olja som helst. Samma sak gäller för kol, men det går
            i och för sig att producera.
          </note>
          <note>
            Trots allt är det en fråga om självbestämmande och respekt. Vi
            har haft den diskussionen många gånger. Det har även rört sådant
            som vapen. Vi tycker inte att de borde ha vapen. De undrar: Varför
            får inte vi har vapen när ni får ha vapen?
          </note>
          <note type="speaker">
            Anf. 88 ALICE ÅSTRÖM (v) replik:
          </note>
          <note>
            Fru talman! Visst skulle det gå att resonera så. Men det finns
            också internationella konventioner som gäller för de flesta länder
            som är aktiva i Världsbanken och IMF. Att man då i sin långivning
            inte ens utgår ifrån de åtaganden som man har enligt internationella
            konventioner även när det gäller miljöområdet ser vi som väldigt
            problematiskt.
          </note>
          <note>
            Jag är väldigt glad att jag också hör på diskussionen att det
            sker en uppluckring. Att mer låta länderna kunna få äga strategierna
            och frågorna är också ett viktigt instrument. Vi får hoppas att
            vi kan hitta en väg här.
          </note>
          <note>
            Jag tror inte att det gynnar utvecklingsländerna att man genomför
            projekt som egentligen är miljömässigt förkastliga och som heller
            inte kommer att vara långsiktigt hållbara.
          </note>
          <note>
            Precis som när det gäller oljeutvinningen kommer frågan att lösa
            sig av sig själv i framtiden. Då är det ännu värre om de fattiga
            länderna investerat i tekniker som förutsätter att den resursen
            finns. Då är man tillbaka på ruta 1. Därför har man nu möjligheten
            att i strategierna ha ett annat fokus på miljöområdet och ge en
            möjlighet till en framtida utveckling.
          </note>
          <note>
            Fru talman! Jag vill kort ta upp frågan om skuldproblemen, avskrivningarna
            och de initiativ som finns. Sverige har ställt sig positivt till
            flera av de initiativ som har funnits. Man har stött en hel del
            av skuldavskrivningarna, och man lyfter fram att det är viktigt.
          </note>
          <note>
            Det vi frågar oss från Vänsterpartiet på flera områden är: Vilken
            strategi har Sverige? Vilka krav driver man? Hur vill man se utvecklingen?
            Det gäller att öppna strukturen, röstfördelningen och också skuldproblematiken.
          </note>
          <note>
            Sverige förhåller sig till andra länder och till andras initiativ.
            Vi vill se en aktiv svensk regering som lägger fram sina egna
            strategier på detta viktiga område.
          </note>
          <note type="speaker">
            Anf. 89 KAJ NORDQUIST (s) replik:
          </note>
          <note>
            Fru talman! Först och främst ska jag säga att jag trots allt,
            som Alice, är lagstiftare och inte sitter i den exekutiva delen.
          </note>
          <note>
            När det gäller frågan om miljön kommer en ordentlig utvärdering
            utifrån millenniemålen under hösten från både Världsbanken och
            IMF. Jag kan inte se något som helst hinder som gör att vi inte
            skulle kunna driva den aspekten. Det måste dock ske med respekt.
          </note>
          <note>
            Den svenska regeringen har bland annat när det gäller skuldavskrivningen
            attityden att man inte bör ha standardiserade former, utan att
            man bör hitta landsspecifika strategier. Man bör i det fallet
            också titta en hel del på bilaterala insatser på olika sätt.
          </note>
          <note>
            Man bör kombinera det så att man inte bara skriver av hur som
            helst. Man skulle kunna se det som en väsentlig del. När länderna
            höjer sin utvecklingsbiståndsdel skulle en hel del kunna gå den
            vägen. Det skulle man kunna kombinera på olika sätt. Det här finns
            i regeringspapper.
          </note>
          <note>
            Det är samma som idén om att man skulle kunna sälja guld. Det
            kunde naturligtvis vara bra om man kan kombinera det med bilaterala
            insatser så att man inte bara uppnår att man säljer guld och i
            och med det sänker priset på världsmarknaden för guld. Det betyder
            att man inte får ut så mycket av det, det vill säga att man inte
            får så god effekt som man skulle kunna få.
          </note>
          <note type="speaker">
            Anf. 90 ANNIKA QARLSSON (c) replik:
          </note>
          <note>
            Fru talman! Det är ett fall framåt att det kommer en skrivelse
            och att vi har någonting att debattera. Jag hoppas att vår reservation
            och våra motioner på området ger inspiration till regeringen när
            den ska göra en skrivelse nästa år så att den lite grann ser till
            vad det är vi funderar på och frågar efter.
          </note>
          <note>
            Hur det låter på hemmaplan stämmer inte alltid med hur man agerat
            internationellt. Det är vad vi saknar. I en sådan här skrivelse
            skulle man kunna ha tydliggjort var, när och hur man har tagit
            ställning i olika frågor.
          </note>
          <note>
            Vi har emellanåt fått rapporter från ministermöten och liknande
            där man på hemmaplan försöker låta som att man har tyckt väldigt
            mycket. Men man har egentligen inte yttrat sig på ministermötena
            över huvud taget.
          </note>
          <note>
            Det är samma sak med detta. Någonstans gäller att vi ser: Vad
            är det för linje Sverige driver, och vad gör man för att det ska
            bli någonting av det? Det är mycket skrik för lite ull, sa han
            som klippte grisen. Det är så det kan kännas ibland. Det är väldigt
            mycket en inrikespolitisk fråga fastän det egentligen är någon
            annanstans man skulle ha använt sin röst.
          </note>
          <note>
            Det jag skulle vilja fråga om handlar om representationer från
            de olika länderna. På vilket sätt har den svenska regeringen agerat
            i den frågan, och hur kommer man att agera framöver?
          </note>
          <note type="speaker">
            Anf. 91 KAJ NORDQUIST (s) replik:
          </note>
          <note>
            Fru talman! Jag sitter inte i regeringen. Men det som finns i
            de texter som jag har gått igenom är att vi på olika sätt arbetar
            för en ökad representation för Afrika. Vi har också deltagit i
            kapacitetsutbyggandet. Vi har tillsammans med andra länder skapat
            en fond för att hjälpa framför allt afrikanska länder att på olika
            sätt bättre kunna delta och tillvarata sina intressen.
          </note>
          <note>
            Det är de aktiva sakerna. Det övriga tror jag att vi inom riksdagen
            tillsammans på olika sätt behöver peka på. Det gäller hur vi tycker
            att en sådan här skrivelse ska vara utformad och vad vi behöver
            ha för underlag för debatten. Jag ser inte riktigt det som partiskiljande.
            Här är det väsentliga var den exekutiva delen av vår statsapparat
            kommer med i den lagstiftande delens arbete.
          </note>
          <note>
            Det är bara att instämma i att det kan vara mycket bättre och
            mycket tydligare. Det finns ingen anledning för mig som socialdemokrat
            att ha en annan uppfattning i det fallet.
          </note>
          <note type="speaker">
            Anf. 92 ANNIKA QARLSSON (c) replik:
          </note>
          <note>
            Fru talman! Något som också är en profilfråga på hemmaplan är
            representation. Det gäller i lokala, regionala och nationella
            parlament och så vidare. Där finns också en diskussion om representation
            i styrelser.
          </note>
          <note>
            Just i och med att det är en så viktig profilfråga på hemmaplan
            är det också intressant att höra: På vilket sätt har man agerat
            i dessa sammanhang för att se till att det blir en jämnare fördelning
            i styrelserna i Världsbanken, IMF och andra internationella organ?
          </note>
          <note type="speaker">
            Anf. 93 KAJ NORDQUIST (s) replik:
          </note>
          <note>
            Fru talman! Det låter som en oerhört sympatisk tanke som jag
            på olika sätt klart är beredd att stödja. Någonting som känns
            viktigt för oss är att man när man utvecklar system inte utvecklar
            system där man kan blockera varandra.
          </note>
          <note>
            Jag vet inte riktigt hur man skulle kunna attackera detta med
            att regeringar bör representeras jämnt ur könssynpunkt. Det vore
            i och för sig alldeles utmärkt. Den svenska regeringen representeras
            i de här sammanhangen ofta av Pär Nuder och Carin Jämtin. Vi använder
            5050.
          </note>
          <note>
            Jag vet inte om det är möjligt att skriva in sådant i stadgar.
            Det kanske det är. Varför inte, i så fall?
          </note>
          <note type="speaker">
            Anf. 94 EWA BJÖRLING (m):
          </note>
          <note>
            Fru talman! Världen har nu börjat inse att millenniemålen inte
            kommer att uppnås utan mycket, mycket större ansträngningar än
            vad vi hittills har sett. Ett nätverk, Commission for Africa,
            som har bildats för att fokusera på Afrikas problem har nyligen
            sammanfattat sitt arbete i en rapport. En viktig del i rapporten
            är att vi behöver se en mycket mer utökad samordning. Det måste
            vara mer tydliga gemensamma mål som gäller. Det överordnade budskapet
            måste vara att låta de afrikanska regeringarna verka så självständigt
            som möjligt. De måste få utrymme och kraft att driva sin egen
            politik, gärna tillsammans i ett panafrikanskt parlament, i Afrikaunionen,
            AU, och i Nepad.
          </note>
          <note>
            Vad kan då övriga världen göra? Framför allt måste vi försöka
            motverka den brain drain som pågår i flera afrikanska fattiga
            länder. I dag är det många afrikaner som studerar vid utländska
            universitet och som skaffar sig en bra utbildning med fin examen.
            Men tyvärr blir de aldrig yrkesverksamma i sina hemländer, för
            de åker inte hem utan de ser att det är mycket bättre i det land
            där de har studerat. Det är inte tillräckligt attraktivt att återvända
            till Afrika.
          </note>
          <note>
            Den här utvecklingen måste gå att vända. Vi måste hjälpa till
            att stötta eget engagemang i betydligt större utsträckning. Det
            behövs mer pengar för att bekämpa fattigdom, och vi ser nu en
            större givarvilja än någonsin. Men det här är bara den ena delen.
            Det är just det som vi har talat om så mycket i dag i debatten
            och det som vi talar så mycket om i betänkandet.
          </note>
          <note>
            Det handlar också mycket om vad vi ska göra med resurserna. Kvaliteten
            i biståndet och vad pengarna verkligen används till är också oerhört
            viktiga delar. Utan att vi har tänkt till ordentligt här så spelar
            inte pengarna lika stor roll.
          </note>
          <note>
            Fru talman! Givandet måste leda till ökade mänskliga rättigheter,
            fred, demokrati, säkra rättssystem, transparens, ökad kunskap
            och kompetens och sist men inte minst en skola för alla barn för
            både flickor och pojkar.
          </note>
          <note>
            De resurser som givarländerna nu tillsammans skapar och har skapat
            måste kopplas till nationella fattigdomsstrategiplaner PRSP, som
            vi har talat om tidigare i dag. Ibland gäller det till och med
            regionala planer över större områden än ett land.
          </note>
          <note>
            I de här planerna ska också ingå att bekämpa hiv och planer för
            hur Afrika värnar utsatta och, ofta till följd av hiv, föräldralösa
            barn. Det är i alla de här delarna tillsammans med diskussionerna
            om resurserna som arbetet och energin både måste förstärkas och
            förtydligas, och där Sverige och EU kan agera mycket starkare.
          </note>
          <note>
            Ett av de viktigaste skälen till att genomföra det här är ett
            säkerhetspolitiskt perspektiv. Om vi får ökad stabilitet, ökad
            demokrati och ökad hälsa i Afrika leder det till en positiv utveckling
            på många plan i världen både när det gäller humankapital och rent
            ekonomiskt och fredsmässigt.
          </note>
          <note>
            Fru talman! Jag går nu över till att tala om skuldavskrivningar,
            som många har fokuserat mycket på i dagens debatt. Men jag ville
            starta med någonting annat för att sätta huvudfokus på att det
            är vad vi gör med resurserna som i slutändan är resultatet. Om
            vi tittar på alla de resurser som har gått till fattiga länder
            under de senaste 30 åren så ser vi att det inte alls bara handlar
            om pengar utan om någonting annat också. Det är där som vi verkligen
            behöver tänka till.
          </note>
          <note>
            För att uppnå millenniemålen krävs det också en snabbare och
            betydligt mer omfattande avskrivning av fattiga länders skulder.
            Gordon Brown, Storbritanniens finansminister, har försökt att
            få övriga G 7-länder att starta en ny internationell biståndsfond
            International Finance Facility. Det förkortas IFF. Inget av dessa
            länder uppfyller i dag kravet på 0,7 % av BNP i bistånd. Förslaget
            är att via IFF låna upp pengar på kapitalmarknaderna mot en säkerhet
            bestående av G 7-ländernas framtida biståndsavsättningar. Det
            skulle preliminärt ge ungefär 100 miljarder i bistånd.
          </note>
          <note>
            Förslaget om att G 7-länderna vill skriva av u-landsskulder till
            Världsbanken och till Internationella valutafonden för ett 40-tal
            länder är ett viktigt steg i rätt riktning. Det skulle innebära
            att de rika länderna avskriver 70 miljarder dollar huvuddelen
            av u-ländernas större skulder. Det blir ett slags Marshallplan
            för Afrika.
          </note>
          <note>
            Detta är någonting som Moderaterna har drivit i svensk biståndspolitik
            under många år. Det är mycket glädjande att många länder nu verkar
            vara intresserade på allvar av att faktiskt enas i frågan. Sverige
            skulle också inom EU tydligare kunna uttrycka sin vilja när det
            gäller skuldavskrivningar med grundförutsättningen att frigjorda
            resurser har villkoren att de kommer fattiga till godo tillsammans
            med bra samhällsstyrning. Det är hela tiden det som måste stå
            i centrum.
          </note>
          <note>
            För att nå full effekt krävs också en koppling av skuldavskrivningar
            till krav på reformer: inga ytterligare krig, demokrati och fungerande
            rättssystem, skolor åt alla barn och bedrivande av en politik
            som kommer fattiga människor till godo. Vidare måste vi också
            koppla det här till att i framtiden arbeta på ett mycket mer transparent
            sätt och våga ställa större krav på våra biståndsmottagare.
          </note>
          <note>
            Fru talman! Vi har alla ansvar för svenska skattebetalares pengar.
            Då måste också besluten tåla att visas i dagsljus. Det viktigaste
            i framtiden måste vara att vi ser att biståndsmedlen inte går
            till korrupta regimer av vilket slag det än må vara, att resurserna
            verkligen når fram och att det finns tillräckligt med resurser.
            Slutligen måste vi också se till att det sker på rätt sätt att
            resurserna går dit som vi verkligen har menat att de ska gå.
          </note>
          <note>
            Moderaterna har inga reservationer till betänkandet, men däremot
            ett särskilt yttrande som jag naturligtvis står bakom.
          </note>
          <note type="speaker">
            Anf. 95 KAJ NORDQUIST (s) replik:
          </note>
          <note>
            Fru talman! Någonting som jag inte riktigt begriper i det särskilda
            yttrandet, Ewa Björling, är detta: Ponera att det finns problem
            i Latinamerika, i Asien eller i östra Europa. Varför är det då
            bara Afrika som det handlar om?
          </note>
          <note type="speaker">
            Anf. 96 EWA BJÖRLING (m) replik:
          </note>
          <note>
            Fru talman! Det handlar om att fokusera sitt bistånd. Det är
            inte alls så att man kan bortse från övriga världen. Men i vår
            biståndspolitik har vi beslutat att vi ska fokusera på de allra
            fattigaste länderna. Det innebär majoriteten av länder söder om
            Sahara. Just genom den fokuseringen tror vi att vi kan bedriva
            en mer effektiv biståndspolitik.
          </note>
          <note>
            Sida bedriver i dag verksamhet i över 120 länder, vilket inte
            kan tyckas vara särskilt effektivt. I stället tycker jag att man
            borde fokusera på de länder där vi kan se att vi har varit under
            lång tid, där man kan se att det finns seriösa landsstrategier
            och där det hela kan övergå till ett långsiktigt bistånd av god
            kvalitet. Därför har vi valt Afrika.
          </note>
          <note>
            Naturligtvis måste man se till att andra givarländer väljer andra
            delar av världen. Vi har inte glömt dem.
          </note>
          <note type="speaker">
            Anf. 97 KAJ NORDQUIST (s) replik:
          </note>
          <note>
            Fru talman! Det där med 120 länder är väl en sak. Men är inte
            det väsentligaste egentligen att ta fram de teman och de områden
            där vi kan göra nytta på ett bra sätt? Ni brukar ju ofta på ett
            mycket förtjänstfullt sätt ta fram hiv. Om vi hade en bra metodik
            från svensk sida för hiv så skulle vi väl kunna arbeta för den
            på ett vidare plan, eller hur?
          </note>
          <note>
            Jag ska rikta en annan fråga till dig: Under vilka förutsättningar
            kan man ge bistånd till länder där regeringarna inte är demokratiska
            utan korrupta? Finns det sådana förutsättningar? Och i så fall
            vilka?
          </note>
          <note type="speaker">
            Anf. 98 EWA BJÖRLING (m) replik:
          </note>
          <note>
            Fru talman! Jag tackar för den frågan. Jag måste börja med att
            framhålla kopplingen mellan Afrika och hiv. I moderat biståndspolitik
            vill vi rikta många insatser till just bekämpning av hiv. Då blir
            det återigen fokus på Afrika eftersom 28 miljoner av världens
            40 miljoner smittade finns där. Det ger ett ganska specifikt besked
            om var vi vill satsa våra resurser.
          </note>
          <note>
            Nästa fråga är väldigt intressant. Under vilka förutsättningar
            ska man ge bistånd? I vår biståndspolitik formulerar vi moderater
            en nolltolerans mot korruption. Det innebär naturligtvis svårigheter
            att arbeta i länder som inte är demokratiska eftersom vi har sagt
            att vi inte ska ge bistånd till korrupta regimer. Det är en ständig
            riskbedömning av hur pass korrupt regimen är och hur svårt det
            är att få transparens i de resurser som man ger till landet i
            fråga.
          </note>
          <note>
            Gör man bedömningen att det inte finns transparens och att det
            finns korruption får man gå andra vägar. Då handlar det om att
            inte gå via myndigheter och parlament utan om att gå via enskilda
            organisationer i stället. Det viktiga med biståndet är ju att
            det når fram till de fattiga människorna. Och det finns tyvärr
            ofta också en koppling mellan fattigdom och korrupta regimer.
          </note>
          <note type="speaker">
            Anf. 99 BIRGITTA OHLSSON (fp):
          </note>
          <note>
            Fru talman! Vi får skynda oss här så att vi hinner klart före
            fyra.
          </note>
          <note>
            Kapitalismens medfödda nackdel är att rikedomen fördelas ojämlikt,
            medan socialismens medfödda nackdel är att fattigdomen fördelas
            jämlikt över människorna. Det sade Winston Churchill för ett antal
            år sedan.
          </note>
          <note>
            Men trots att marknadsekonomin visat sig vara det enda fungerande
            ekonomiska system där människors skaparkraft och livsval kan förverkligas
            och trots att kapitalismen och de institutioner som ska balansera
            den skapar någon form av rättvisa och minskar klyftor skanderas
            ofta att Världsbanken och Internationella valutafonden är orsaker
            till allt från världsfattigdom till krig bland unga antiglobaliseringsaktivister.
            Jag tycker att det är en väldigt sorglig och föga konstruktiv
            utveckling.
          </note>
          <note>
            Det är ganska få som tycks reflektera över hur världen skulle
            ha sett ut om vi inte hade haft de här institutionerna alls. Kapitalism
            förutsätter spelregler, rättsstat och internationellt samarbete.
          </note>
          <note>
            Jag tycker att både Världsbanken och IMF är oumbärliga institutioner
            för att stärka frihandeln, rasera tullmurar och framför allt släppa
            in utvecklingsländerna och se till att EU och andra regionala
            organisationer aldrig blir slutna handelsblock.
          </note>
          <note>
            I diskussionen om vart världen är på väg i dag tycker jag att
            det är viktigt att betona att det inte var bättre förr. Världen
            blir en bättre och mer fantastiskt plats och leva på för varje
            dag som går. Alltfler barn skrivs in i skolan och mödradödligheten
            sjunker samtidigt som medellivslängden i praktiken ökar i hela
            världen.
          </note>
          <note>
            Samtidigt lever fortfarande en miljard av jordens invånare i
            djupaste fattigdom. Tre miljoner dör av malaria varje år och alltför
            många miljarder världsmedborgare lever i diktaturstater. Mycket
            återstår att göra om bara viljan finns. Redskapen, kunskapen och
            medlen har funnits väldigt länge.
          </note>
          <note>
            En rapport från Världsbanken 2003 visar att om Europeiska unionen
            skulle sänka sina jordbrukssubventioner rejält skulle 140 miljoner
            individer kunna lyftas ur fattigdomen. Det handlar om Nordafrikas
            befolkning. En OECD-undersökning från 1993 uppskattar att tullarna
            världen över kostar de samlade ekonomierna ungefär 450 miljarder
            amerikanska dollar varje år. En undersökning från EU-kommissionen
            från 1999 visar att en halvering av världens handelshinder skulle
            leda till ekonomiska vinster på upp till 400 miljarder kronor
            per år. Det är ungefär som att lägga en ekonomi av Hollands eller
            Sydkoreas storlek till världens ekonomi varje år.
          </note>
          <note>
            I en granskning av 117 länders handelspolitik mellan 1970 och
            1989 visade Harvardekonomerna Jeffrey Sachs och Andrew Warner
            att frihandelsländer har en tillväxt som är tresex gånger större
            än protektionistiska stater. Öppna u-länder har i genomsnitt en
            årlig tillväxt på 4,49 % medan slutna u-länder bara har en tillväxt
            på 0,69 %. Frihandel är verkligen en vinnare både för den rika
            och för den fattiga delen av världen. Men i-ländernas tullar mot
            tredje världen är 30 % högre i dag än vad genomsnittstullarna
            i världen är.
          </note>
          <note>
            Det är också värt att nämna att för u-länderna har handeln ökat
            de senaste tio åren från 10 % till 17 %. Det går i rätt riktning.
          </note>
          <note>
            I det här betänkandet har inte vi i Folkpartiet några egna reservationer.
            Jag håller med om en del perspektiv som lyfts upp. Jag tycker
            att det är väldigt bra att vi äntligen får en diskussion om de
            här viktiga ämnena. Men vi har två särskilda yttranden som jag
            tänkte ta upp.
          </note>
          <note>
            Det första handlar om en perspektivförskjutning för att betona
            demokrati tydligare. Vi liberaler tycker att det vore önskvärt
            om demokratikravet vägde tyngre i relationerna mellan globala
            institutioner och framför allt de länder som de verkar i.
          </note>
          <note>
            Många fattiga länder dras ju med omfattande skulder som är hinder
            för deras politiska och ekonomiska utveckling. De här är i huvudsak
            kopplade till de internationella finansiella institutionerna.
            Därför måste man ställa krav när det gäller skuldavskrivningar.
            De ekonomiska kraven är ofta väldigt hårda och ibland kanske alltför
            tajta mot en del enskilda länder. Men de demokratiska kraven och
            kraven på respekt för mänskliga rättigheter är samtidigt alltför
            svaga.
          </note>
          <note>
            Jag tycker också att vi i västvärlden måste vara väldigt tydliga.
            Jag förstår inte riktigt det som Alice Åström från Vänsterpartiet
            tog upp om att man inte skulle lägga sig i vilka styrelseskick
            andra länder har. Jag tycker faktiskt att man måste göra det och
            att det är en plikt och skyldighet att göra det. Vilken chans
            har en människa som bor i en diktatur att påverka vilket system
            man lever i? De har noll chans till detta, och man kan inte rösta
            på vem som ska leda landet.
          </note>
          <note>
            Det handlar också om att säga marknadsekonomi är det bästa systemet.
            En människa som bor i en planekonomi har också noll chans att
            påverka vilka varor som säljs, att starta egna företag och att
            ha näringsfrihet. Det leder också ofta i längden till att en stat
            blir väldigt stängd. Man kan inte tycka, tänka och tro fritt och
            öppet.
          </note>
          <note>
            Det andra perspektivet vi i Folkpartiet vill lyfta upp är öppenhet
            och inflytande. Vi håller med om mycket av det som reservanterna
            tar upp. Det måste bli en mycket större involvering av utvecklingsländerna
            när man utarbetar olika Poverty Reduction Strategy Papers . Byråkrater
            i västvärlden kan inte lyfta människor ur fattigdom. Det måste
            ske genom en inre kraft.
          </note>
          <note>
            Därför tycker vi att det är viktigt att man ökar utvecklingsländernas
            deltagande i Världsbanken och IMF. Det är inte rimligt att handlingsplaner
            skapas men att de som dessa planer berör inte är med och skriver
            dem. Vi måste framför allt se till att man anpassar planerna till
            de länder och de förhållanden som man verkar i.
          </note>
          <note>
            En sak som också nämndes tidigare, bland annat tog Annika Qarlsson
            upp det, är jämställdhet och kvinnoperspektiv. Där finns det också
            en skyldighet för Sverige att ha en tydligare agenda. Jag vet
            att Sverige, tillsammans med våra nordiska grannar och baltstaterna,
            driver att kvinnoperspektivet lyfts upp tydligare.
          </note>
          <note>
            När det gäller att hitta planer för enskilda länder måste vi
            också ha en tydlig agenda när olika rättigheter står mot varandra.
            Jag tycker inte att det är acceptabelt att ett utfattigt land
            som är demokratiskt, som exempelvis Zambia, använder mer pengar
            åt att betala av skulder till oss i väst än åt att satsa på sjukvård
            och skolor. Det har lett till att man har infört skolavgifter,
            vilket i sin tur lett till att småflickor på landsbygden inte
            får gå i skolan. Det är fullkomligt fruktansvärt att det har funnits
            påtryckningar för det. Det här är också ett land där över 20 %
            av befolkningen har hiv. Jag tycker att det är skamligt att dessa
            krav ställs på ett sådant land. Där måste man se det individuella
            landet och se till att transparensen och den geografiska representativiteten
            ökar vid utnämningar till olika chefsposter i hela organisationen.
          </note>
          <note>
            Det tredje perspektivet är långsiktighet. Det är väldigt viktigt
            att både Världsbanken och IMF stöder länder som har en ekonomiskt
            hållbar politik. Det går inte att ha snabba snitsiga satsningar,
            utan man måste tänka ur ett långsiktigt perspektiv. Där tycker
            vi också att vi bör påverka det globala biståndet i större utsträckning.
          </note>
          <note>
            Världsbanken uppskattar i dag att man skulle behöva ytterligare
            50 miljarder amerikanska dollar, ungefär en fördubbling av nuvarande
            biståndsnivåer, för att uppfylla millenniemålen. Här har Sverige
            en viktig roll att spela.
          </note>
          <note>
            Avslutningsvis, fru talman, vill jag bara nämna något kort om
            Tobinskatten. För oss som är motståndare till Tobinskatten är
            det inte fråga om att vi som liberaler är motståndare till internationella
            skatter generellt sett. Vi är till exempel väldigt mycket för
            en global skatt på koldioxidutsläpp. Jag tror väldigt mycket på
            idén om internationella miljödomstolar. Jag tror att det är utmärkta
            instrument för att samla in pengar.
          </note>
          <note>
            Jag tror dock att Tobinskatten kan bli väldigt kontraproduktiv
            också för de fattiga länderna. Dels kan den vara svår att genomföra
            för att man behöver få med sig många länder på tåget, och det
            ser mörkt ut i dag. Dels kommer den att minska möjligheten att
            få investerare att investera i fattiga länder. I dag sker en fjärdedel
            av direktinvesteringarna i världen just i fattiga länder, men
            om detta blir svårare kommer människor att dra sig ur. Det tycker
            jag är viktigt att också lyfta upp. Jag stannar där för att vinna
            tid åt kammaren.
          </note>
          <note type="speaker">
            Anf. 100 HOLGER GUSTAFSSON (kd):
          </note>
          <note>
            Fru talman! Kristdemokraterna har länge varit engagerade för
            fattiga länders skuldavskrivningar. Därför har vi givit vårt stöd
            till såväl Jubel 2000 som påskuppropet 2005. Vi vill gå lite längre
            än att enbart uttrycka krav på skuldavskrivningar. Vi vill redovisa
            en modell som medför ansvar och etik hos den skuldsatte och som
            är ekonomiskt acceptabel för både långivarkollektivet och den
            internationella ekonomin. Vår modell för skuldavskrivning innebär
            att den skuldsatta statens såväl stora som små steg mot
          </note>
          <note>
            Fru talman! I slutet av 1990-talet beslöt de rika länderna att
            skriva av en del av de allra fattigaste ländernas skulder. Vi
            kallade det för HIPC-initiativet. De fattiga ländernas skuldnivå
            kopplades till ländernas beräknade tillväxt och exportinkomster
            för att med hjälp av skuldavskrivningar möjliggöra för dessa länder
            att återfå en hållbar situation. Ca 30 miljarder US-dollar har
            hittills skrivits av. Det har lett till vissa framgångar för vissa
            länder. Länder som Mali, Moçambique och Senegal har exempelvis
            kunnat satsa mer resurser på att bekämpa hiv/aids, vilket är mycket
            glädjande. Kristdemokraterna välkomnar därför att initiativet
            förlängs ytterligare två år, men vi vill förstärka drivkrafterna
            och det politiska ansvaret i processen. Vi tycker att det är angeläget.
          </note>
          <note>
            Kristdemokraterna kan konstatera att de övergripande problemen
            ännu inte har lösts. De flesta av länderna i Afrika kommer inte
            att nå FN:s utvecklingsmål, delvis på grund av naturkatastrofer,
            delvis på grund av dålig samhällsstyrning, men också på grund
            av att räntor och amorteringar på gamla skulder är så resursslukande.
            På den afrikanska kontinenten går fyra av tio skolbarn inte i
            skola. En av tio nyfödda får aldrig uppleva sin första födelsedag.
            Skuldbördan omöjliggör för de fattigaste länderna att utvecklas
            ens elementärt.
          </note>
          <note>
            Fru talman! Kristdemokraterna anser att Sverige ska vara ett
            föregångsland i det internationella samfundet och leda den globala
            opinionen för skuldavskrivningar och föreslår därför en modell
            för skuldavskrivning som innebär att den skuldsatta staten tar
            små steg mot:
          </note>
          <note>
            Det ska ge starka drivkrafter och motiv för stora steg mot skuldavskrivning.
            Detta är för att de fattiga länderna snabbare ska komma ur den
            hopplösa skuldsituation som råder. Det ska fungera som en morot
            för att bygga upp sunda samhällsstrukturer. Andra ropar efter
            kravlösa skuldavskrivningar. Det gör inte Kristdemokraterna. Kravlöshet
            stärker korrupta regimer och förvärrar därmed den redan allvarliga
            situationen. Krav måste ställas men de ska vara möjliga att uppnå
            för landet i fråga!
          </note>
          <note>
            Fru talman! Majoriteten i utrikesutskottet menar att skuldavskrivningar
            bör kombineras med demokratiska och ekonomiska reformer och andra
            insatser i kampen mot korruption. Detta är bra, men Sverige måste
            bli tydligare. Kristdemokraterna menar att avskrivningar ska kopplas
            till en tydlig och konkret handlingsplan för ekonomisk balans,
            demokratisk utveckling, respekt för mänskliga rättigheter och
            konkreta åtgärder för fattigdomsbekämpning. Även små steg ska
            uppmuntras i form av ökad avskrivning av skulderna när mätbara
            delmål uppnåtts.
          </note>
          <note>
            En återkommande kritik mot fattigdomsstrategierna handlar om
            att Världsbanken och Valutafonden ofta ger ekonomiska råd till
            regeringarna som står i konflikt med de lokalt förankrade fattigdomsstrategierna.
            Valutafonden och Världsbanken måste sätta de fattigas intressen
            högst på dagordningen och inte ge råd som står i konflikt med
            kampen mot fattigdom. Handlingsplaner för skuldavskrivning i vilka
            man kopplar skuldavskrivningar till konkreta delmål bör därför
            tas fram av Världsbanken och Valutafonden tillsammans med de berörda
            länderna för att staka ut den möjliga vägen till gemensam framgång.
          </note>
          <note>
            Överläggningen var härmed avslutad.
          </note>
          <note>
            11 § Husdjursgenetiska resurser
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            12 § Överenskommelse mellan de nordiska länderna om folkbokföring
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            13 § Överlåtelse av näringsbetingade andelar till underpris
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            14 § Skatteavtal mellan Sverige och Polen
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkterna 28
          </note>
          <note>
            Punkt 1
          </note>
          <note>
            Punkt 12
          </note>
          <note>
            Punkt 19
          </note>
          <note>
            Punkt 36
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Meddelande om inställd votering
          </note>
          <note>
            Tredje vice talmannen meddelade att morgondagens votering kl.
            12.00 skulle utgå.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 april
          </note>
          <note>
            Anita Sidén
          </note>
          <note>
            Cecilia Magnusson
          </note>
          <note>
            Gustav Fridolin
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 maj.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 april
          </note>
          <note>
            Henrik von Sydow
          </note>
          <note>
            Ewa Björling
          </note>
          <note>
            Ulf Sjösten
          </note>
          <note>
            Ewa Björling
          </note>
          <note>
            Berndt Ekholm
          </note>
          <note>
            Ulf Sjösten
          </note>
          <note>
            Ewa Björling
          </note>
          <note>
            Ewa Björling
          </note>
          <note>
            Henrik von Sydow
          </note>
          <note>
            Harald Nordlund
          </note>
          <note>
            Stefan Wikén
          </note>
          <note>
            Sten Tolgfors
          </note>
          <note>
            Gudrun Schyman
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 april
          </note>
          <note>
            Ingegerd Saarinen
          </note>
          <note>
            Sven-Erik Sjöstrand
          </note>
          <note>
            Bengt-Anders Johansson
          </note>
          <note>
            Lennart Kollmats
          </note>
          <note>
            Lars-Ivar Ericson
          </note>
          <note>
            Birgitta Ohlsson
          </note>
          <note>
            Martin Andreasson
          </note>
          <note>
            Martin Andreasson
          </note>
          <note>
            Henrik S Järrel
          </note>
          <note>
            Jörgen Johansson
          </note>
          <note>
            Nina Lundström
          </note>
          <note>
            Ewa Björling
          </note>
          <note>
            Marietta de Pourbaix-Lundin
          </note>
          <note>
            Maria Hassan
          </note>
          <note>
            Yilmaz Kerimo
          </note>
          <note>
            Kenneth Johansson
          </note>
          <note>
            Tobias Billström
          </note>
          <note>
            Ewa Björling
          </note>
          <note>
            Gunnar Nordmark
          </note>
          <note>
            Mona Berglund Nilsson
          </note>
          <note>
            Cecilia Widegren
          </note>
          <note>
            Ulla Löfgren
          </note>
          <note>
            Cecilia Widegren
          </note>
          <note>
            Lars Lindblad
          </note>
          <note>
            Harald Nordlund
          </note>
          <note>
            Kenneth Lantz
          </note>
          <note>
            Anita Sidén
          </note>
          <note>
            Ulla Hoffmann
          </note>
          <note>
            Torkild Strandberg
          </note>
          <note>
            Ronny Olander
          </note>
          <note>
            Anna Grönlund Krantz
          </note>
          <note>
            Henrik von Sydow
          </note>
          <note>
            Henrik von Sydow
          </note>
          <note>
            Cecilia Widegren
          </note>
          <note>
            Marietta de Pourbaix-Lundin
          </note>
          <note>
            Cecilia Widegren
          </note>
          <note>
            Maud Ekendahl
          </note>
          <note>
            Lars-Ivar Ericson
          </note>
          <note>
            Johan Linander
          </note>
          <note>
            Cecilia Widegren
          </note>
          <note>
            Helene Petersson
          </note>
          <note>
            Cecilia Widegren
          </note>
          <note>
            Birgitta Ahlqvist
          </note>
          <note>
            Ingegerd Saarinen
          </note>
          <note>
            Ingegerd Saarinen
          </note>
          <note>
            Owe Hellberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note>
            20 § Kammaren åtskildes kl. 16.12.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
