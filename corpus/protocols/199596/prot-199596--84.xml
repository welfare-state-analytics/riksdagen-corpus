<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--84</head>
          <docDate when="1996-04-23 00:00:00">1996-04-23 00:00:00</docDate>
        </div>
      </front>
      <body>
        <div>
          <note>
            18.00 - 18.44
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            1995/96:84
          </note>
          <note>
            -------------------------------------------------------------
          </note>
          <note>
            1 § Utökning av antalet suppleanter i utbildningsutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Socialdemokratiska riksdagsgruppen tillstyrkt att
            antalet suppleanter i utbildningsutskottet utökas från 24 till
            25.
          </note>
          <note>
            Kammaren medgav denna utökning.
          </note>
          <note>
            2 § Val av extra suppleant i utbildningsutskottet
          </note>
          <note>
            Företogs val av extra suppleant i utbildningsutskottet.
          </note>
          <note>
            Kammaren valde i enlighet med Valberedningens förslag till
          </note>
          <note>
            suppleant i utbildningsutskottet
          </note>
          <note>
            Berndt Sköldestig (s)
          </note>
          <note>
            3 § Justering av protokoll
          </note>
          <note>
            Justerades protokollen för den 15, 16 och 17 april.
          </note>
          <note>
            4 § Meddelande om svarstiden för frågor
          </note>
          <note>
            Talmannen meddelade att frågor som inlämnats senast fredagen
            den 26 april före kl. 10.00 skulle på grund av mellankommande
            helgdag besvaras senast torsdagen den 2 maj före kl. 12.00.
          </note>
          <note>
            5 § Meddelande om anmälan av talartid till arbetsplenum torsdagen
            den 2 maj
          </note>
          <note>
            Talmannen meddelade att talartid till debatterna i de ärenden
            som skulle behandlas torsdagen den 2 maj borde anmälas senast
            fredagen den 26 april kl. 14.00.
          </note>
          <note>
            6 § Meddelande om svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1995/96:159
          </note>
          <note>
            Till riksdagen
          </note>
          <note>
            Interpellation 1995/96:159 av Bo Lundgren (m)
          </note>
          <note>
            om massarbetslösheten, bidragsberoendet och de höga skatterna.
          </note>
          <note>
            Interpellationen kommer att besvaras onsdagen den 24 april 1996.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 19 april 1996
          </note>
          <note>
            Thomas Östros
          </note>
          <note>
            Interpellation 1995/96:157
          </note>
          <note>
            Till riksdagen
          </note>
          <note>
            Interpellation 1995/96:157 av Carl Fredrik Graf
          </note>
          <note>
            (m) om reglerna för momsinbetalning.
          </note>
          <note>
            Interpellationen kommer att besvaras fredagen den
          </note>
          <note>
            26 april 1996.
          </note>
          <note>
            Skälet till dröjsmålet är att interpellationsdebatten den 16
            april var och 19 och 23 april är fulltecknade.
          </note>
          <note>
            Stockholm den 19 april 1996
          </note>
          <note>
            Thomas Östros
          </note>
          <note>
            Interpellation 1995/96:172
          </note>
          <note>
            Till riksdagen
          </note>
          <note>
            Interpellation 1995/96:172 av Berndt Ekholm om biståndsinsatser
            och asylfrågor avseende Irak.
          </note>
          <note>
            Interpellationen kommer att besvaras tisdagen den
          </note>
          <note>
            21 maj 1996.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 17 april 1996
          </note>
          <note>
            Pierre Schori
          </note>
          <note>
            Interpellation 1995/96:173
          </note>
          <note>
            Till riksdagen
          </note>
          <note>
            Interpellation 1995/96:173 av Christel Anderberg om villkoren
            för personaluthyrning.
          </note>
          <note>
            Interpellationen kommer att besvaras fredagen den
          </note>
          <note>
            3 maj 1996.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 18 april 1996
          </note>
          <note>
            Margareta Winberg
          </note>
          <note>
            7 § Svar på interpellation 1995/96:127 om förkortning av arbetstid
          </note>
          <note>
            Anf. 1 Statsrådet ULRICA MESSING (s)
          </note>
          <note>
            Fru talman! Gudrun Schyman har frågat arbetsmarknadsministern
            om regeringen tänker ta några initiativ till att påbörja processen
            i att arbetstiden förkortas i den statliga sektorn samt om regeringen
            tänker ta kontakt med arbetsmarknadens parter angående en arbetstidsförkortning.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Arbetstidsfrågorna utreds för närvarande av den av regeringen
            tillsatta Arbetstidskommittén. Kommittén har bl.a. till uppgift
            att analysera de långsiktiga konsekvenserna av alternativa arbetstidsförkortningar.
          </note>
          <note>
            Inom ramen för sitt uppdrag i den här delen skall kommittén analysera
            effekterna av arbetstidsförkortningar och olika arbetstidsmönster
            på produktionen, produktiviteten, sysselsättningen, konkurrenskraften,
            arbetets organisation och välfärden.
          </note>
          <note>
            Utgångspunkten för kommitténs arbete är att arbetstidsfrågorna
            även i fortsättningen så långt som möjligt regleras i avtal mellan
            arbetsmarknadens parter. Takten och den fortsatta inriktningen
            av eventuella alternativa arbetstidsförkortningar skall av kommittén
            bedömas ur detta perspektiv.
          </note>
          <note>
            En annan viktig uppgift för Arbetstidskommittén är att utreda
            på vilket sätt flexibla arbetstidsregler kan införas i svensk
            lagstiftning. Frågorna om arbetstidens längd och en ökad flexibilitet
            i utläggningen av arbetstiden hör naturligtvis starkt ihop.
          </note>
          <note>
            Regleringen av arbetstid och andra anställningsförhållanden för
            anställda inom den statliga sektorn, som den ena frågan i interpellationen
            tar sikte på, sker genom kollektivavtal där Arbetsgivarverket
            företräder de statliga arbetsgivarna.
          </note>
          <note>
            I samband med ombildningen av den statliga arbetsgivarfunktionen
            den 1 juli 1994 avvecklades den tidigare ordningen, som innebar
            att regeringen skulle godkänna kollektivavtal om anställningsvillkor
            för statens arbetstagare.
          </note>
          <note>
            Jag har inhämtat att parterna på det statliga området i samband
            med 1995 års avtalsrörelse avtalat om stora förändringar i regleringen
            av arbetstidsfrågorna.
          </note>
          <note>
            Förändringarna syftar till att arbetstidsbestämmelserna skall
            anpassas till de krav på service och effektivitet som ställs på
            statliga verksamheter samt möjliggöra att större hänsyn tas till
            de enskilda arbetstagarnas behov och önskemål i arbetstidshänseende.
          </note>
          <note>
            En annan förändring är att den tidigare centralt avtalade spärren
            mot arbetstidsförkortningar upphör att gälla den 1 januari 1997.
            Arbetstidens längd kan därmed bli föremål för förhandlingar mellan
            parterna på varje enskild myndighet.
          </note>
          <note>
            Mitt svar på frågan om arbetstidsförkortning i den statliga sektorn
            är mot den här bakgrunden att regeringen inte har för avsikt att
            ta några initiativ såvitt gäller den avtalade arbetstiden på det
            statliga området.
          </note>
          <note>
            Jag har i den här frågan samrått med finansministern, som har
            ansvar för de statliga arbetsgivarfrågorna.
          </note>
          <note>
            Som jag nyss sagt är utgångspunkten för Arbetstidskommitténs
            arbete att arbetstidsfrågorna så långt som möjligt regleras i
            avtal mellan arbetsmarknadens parter. Den nyligen avslutade socialdemokratiska
            partikongressen har för sin del uttalat sig i samma riktning när
            det gäller kortare arbetstid. Kongressen ansåg att kortare arbetstid
            i första hand är en fråga för dessa parter och att kostnaderna
            för en förkortning får vägas mot andra ambitioner och krav.
          </note>
          <note>
            Företrädare för arbetsmarknadsparterna medverkar i Arbetstidskommitténs
            arbete. Jag har däremot inte för avsikt att nu ta upp några direkta
            överläggningar med dem om arbetstidsfrågorna.
          </note>
          <note type="speaker">
            Anf. 2 GUDRUN SCHYMAN (v)
          </note>
          <note>
            Fru talman! Jag skall vara artig och tacka för svaret, men jag
            måste säga att jag är gruvligt besviken på att regeringen tydligen
            inte har för avsikt att ta några som helst initiativ när det gäller
            arbetstidsfrågan.
          </note>
          <note>
            Det förvånar mig att man avsvär sig möjligheten, genom att enbart
            hänvisa till arbetsmarknadens parter och till de avtal som gäller.
            Det finns ju andra frågor där regeringen är mycket aktiv och tar
            initiativ, kallar samman arbetsmarknadens parter och är pådrivande.
          </note>
          <note>
            Jag tänker på initiativ för att hålla lönerna nere. Där bekymrar
            man sig inte över att man tassar in på områden som hör arbetsmarknadens
            parter till, utan där går man ut oerhört aktivt, inte minst statsministern,
            och förklarar att det nu gäller att hålla nere lönerna så mycket
            som möjligt. Varför man då inte skulle kunna ta initiativ i en
            sådan här fråga begriper jag inte.
          </note>
          <note>
            På samma sätt tycker jag att det är en mycket insnävad och torftig
            tolkning av vad den socialdemokratiska kongressen sade i den här
            frågan. Jag har här ett utdrag av just vad man sade. Jag kan läsa
            upp det, därför att jag tycker att det är väldigt klokt:
          </note>
          <note>
            "Många människor stödjer visionen om kortare arbetstid. En generellt
            kortare arbetstid skulle ge betydande välfärdsvinster. Det skulle
            innebära mer utrymme för familj, vänner, föreningsliv och annat
            samhällsarbete och ge förutsättningar för ett mänskligare samhälle.
          </note>
          <note>
            Arbetstidsförkortning ger bättre förutsättningar för att skapa
            ett mer demokratiskt och jämställt samhälle.
          </note>
          <note>
            En kortare arbetstid är i första hand en fråga för arbetsmarknadens
            parter - - -."
          </note>
          <note>
            Men man säger också:
          </note>
          <note>
            "Arbetstidsförkortning bör ske successivt inom alla avtalsområden,
            i annat fall bör lagstiftning övervägas."
          </note>
          <note>
            Det här var ju en fråga som man lyfte upp på den socialdemokratiska
            kongressen. Jag undrar vad det socialdemokratiska kvinnoförbundets
            ordförande säger om det här svaret från regeringen. Jag vet att
            hon har arbetat hårt för den här frågan och såg det som en positionsförändring
            att kongressen ändå vågade säga dels att det var en viktig jämställdhetsfråga,
            dels att det kan ge ett bidrag till att minska arbetslösheten.
          </note>
          <note>
            I det här läget kan jag inte se att vi kan lämna någon fråga
            oprövad när det gäller att minska arbetslösheten. I den vårproposition
            som lades fram för en vecka sedan, sade man ju klart ut att de
            här ambitionerna inte räcker om vi skall få ned arbetslösheten.
          </note>
          <note>
            Man har nu, såvitt jag vet, en diskusson i departementen där
            man talar om att det är en strukturell arbetslöshet. Då behövs
            det också strukturella åtgärder för att komma till rätta med detta.
            En arbetstidsförkortning är just en sådan åtgärd.
          </note>
          <note>
            Avslutningsvis vill jag också säga att vi i Aftonbladet på s.
            3 förde en debatt om jämställdhet, där jag beskylldes för att
            vara den som bara pratar medan regeringens kvinnliga statsråd
            sades vara de som verkligen gör någonting åt jämställdheten. Om
            detta förhållningssätt till arbetstidsförkortningen är att göra
            någonting åt jämställdheten, tror jag att det är väldigt många
            kvinnor som blir gruvligt besvikna.
          </note>
          <note>
            Jag förväntar mig åtminstone kommentarer till denna passivitet
            i en så viktig fråga som det nu finns ett läge för. Frågan debatteras
            på många håll just nu, inte minst inom fackföreningsrörelsen,
            inom kvinnorörelsen, inom de politiska kvinnoförbunden osv.
          </note>
          <note>
            Med tanke också på arbetslösheten finns det utrymme för ett initiativ.
          </note>
          <note>
            Det är märkligt att en socialdemokratisk regering som berömmer
            sig av att arbeta för jämställdheten i detta läge inte tänker
            ta något initiativ i frågan. Det är beklämmande.
          </note>
          <note type="speaker">
            Anf. 3 ELVER JONSSON (fp)
          </note>
          <note>
            Fru talman! Först ett välkommen till statsrådet
          </note>
          <note>
            Messing, som jag har förmånen att ha ett första meningsutbyte
            med i kammaren i hennes nya roll.
          </note>
          <note>
            Jag har ju inte haft tillfälle att föra debatt via Aftonbladet.
            Därför passar jag här på att ge några synpunkter.
          </note>
          <note>
            Fru Schyman bekymrar sig över att statsrådet har glömt vad som
            sades på SAP-kongressen. Min slutsats är den motsatta. Jag tror
            nämligen att det är bra att man något fjärmar sig från den euforiska
            stämning som ibland kan infinna sig på kongresser, vilket gör
            att man fattar mindre välavvägda beslut.
          </note>
          <note>
            Det finns en rad skäl till att det kan vara angeläget med en
            arbetstidsförkortning. Det kan vara föräldrar med små barn som
            behöver en kortare arbetstid. Det kan vara människor med tungt
            arbete, i stor omfattning förlagt till nattetid t.ex. Det kan
            vara människor som har kommit upp i den ålder då deltidsarbete
            känns angeläget. Det kan handla om studier som gör intrång på
            arbetstiden. Dessutom kan det vara fråga om en allmän valfrihetssynpunkt.
            Det finns många skäl för en kortare arbetstid.
          </note>
          <note>
            Låt mig också säga att vi lever med några paradoxer. Först och
            främst har vi en förfärande arbetslöshet som, trots högkonjunkturen,
            tyvärr ser ut att vara i stigande. Den borde ha sjunkit. I spåren
            av detta har debatten uppstått om huruvida man kan lösa arbetslöshetsproblemet
            med en kortare arbetstid. Jag tror inte att det är möjligt, dels
            därför att de länder som har prövat det inte har varit särskilt
            framgångsrika, dels därför att vi har en årsarbetstid som inte
            är alltför imponerande sett i ett internationellt perspektiv.
            Vårt bekymmer i Sverige är ju inte att vi arbetar för mycket,
            snarare tvärtom. Arbete är något som är både värdefullt och angeläget.
            Därför skall man inte förkorta något som är bra för ens egen skull.
          </note>
          <note>
            Här finns också en annan paradox. Arbetslöshet beror ju egentigen
            inte på arbetsbrist utan på andra brister. Det beror på brist
            på lönsamhet, brist på pengar i offentlig kassa och brister i
            vårt sätt att organisera arbetslivet.
          </note>
          <note>
            Jag tycker att det är bra, fru talman, att parterna nu får pröva
            frågan. Jag är nog mer förhoppningsfull än vad interpellanten
            kanske är. Jag tror att detta bör vägas mot något annat än att
            bara få en teoretisk matematik att gå ihop för det går säkert
            att lösa. Men praktiskt behöver vi mer arbetsinsatser och större
            arbetsprestationer i vårt land för människor som behöver mer av
            allmän omsorg. Det behövs miljöinsatser och ökad produktion, för
            det som vi har att leva på är ju det som vi producerar.
          </note>
          <note>
            Anf. 4 Statsrådet ULRICA MESSING (s)
          </note>
          <note>
            Fru talman! Gudrun Schyman är besviken över att regeringen inte
            tar några initiativ. Jag är glad över att
          </note>
          <note>
            Gudrun Schyman efter fyra veckor har så stor tilltro till den
            socialdemokratiska regeringen. Jag skall ta med mig detta. Men
            vi har tagit initiativ.
          </note>
          <note>
            Den arbetstidskommitté som arbetar är tillsatt på regeringens
            initiativ. Den arbetsrättkommission som arbetar är tillsatt på
            regeringens initiativ. Vi i det socialdemokratiska partiet tycker
            att detta är ett bra sätt att lösa stora och svåra problem. Utgångspunkten
            är den s.k. svenska modellen, som alla eller i alla fall nästan
            alla är stolta över och tycker är ett bra sätt att gå till väga.
            Vi tycker att arbetsmarknadens parter skall klara av stora frågor
            och vill inte att arbetsrättsfrågorna skall komma tillbaka i regeringens
            knä. Det vill vi inte heller att lönebildningsfrågorna skall göra,
            utan tycker att frågorna skall lösas av parterna.
          </note>
          <note>
            Gudrun Schymans första fråga visar att hon inte riktigt har förstått
            den roll som regeringen nu har gentemot de statliga myndigheterna.
            Vi har alltså avvecklat den tidigare ordningen, där vi godkände
            samtliga kollektivavtal. De kollektivavtal som nu ligger på de
            statliga myndigheternas område är förhandlade och klara. De har
            öppnat för alternativa arbetstidsförkortningar och större flexibilitet.
            Jag tror att parterna själva i kommande avtalsrörelser har förmågan,
            viljan och orken att göra prioriteringar när det gäller arbetstidsförkortning,
            kompetensutbildning eller annat. Det är viktigt att vi ger parterna
            chansen att komma överens om vilka frågor som skall prioriteras
            i framtiden.
          </note>
          <note>
            Arbetstidskommittén ser också över hur arbetstidsfrågorna berör
            kvinnor och män. Samtliga kommittéer och utredningar under regeringens
            ansvar har till uppgift att ställa frågorna i ett jämställdhetsperspektiv.
            Helt klart är det så att ett ökat krav på flexibilitet på arbetsmarknaden
            och ökade krav på korttidsanställningar berör kvinnor och män
            olika mycket. Detta är ingenting som man skall blunda för, utan
            något som kommittéerna måste ta till sig.
          </note>
          <note>
            Till Elver Jonsson vill jag säga att jag håller med honom när
            det gäller de stora frågor som han tog upp.
          </note>
          <note>
            Det är viktigt att man ser över dem ordentligt och konstaterar
            att den höga arbetslösheten inte löses med några enkla grepp,
            för det är stora frågor. Det är också viktigt att man inte stänger
            några dörrar för att diskutera lösningar, utan vågar prova alternativa
            sätt och nya reformer.
          </note>
          <note>
            Jag tror att det är bra att låta fantasin sprudla litet grand
            och att tro att människor lokalt, men naturligtvis också centralt,
            kan komma på nya idéer och finna nya lösningar på svåra problem.
          </note>
          <note type="speaker">
            Anf. 5 GUDRUN SCHYMAN (v)
          </note>
          <note>
            Fru talman! Det är möjligt att jag har en överdriven tilltro
            till den socialdemokratiska kongressens beslut. Det beklagar jag
            i så fall. Jag trodde att Socialdemokraterna var ett demokratiskt
            parti som såg till att verkställa det som kongressen beslutade
            om när ni nu sitter i regeringsställning. Är det inte så, beklagar
            jag det verkligen.
          </note>
          <note>
            Arbetstidsförkortningen är verkligen ingen ny fråga. Den har
            stötts, blötts och utretts på längden och tvärsen på alla upptänkliga
            sätt. Det vet ju Ulrica
          </note>
          <note>
            Messing också. Men det händer ingenting, och då måste ju någon
            ta ett ansvar. Jag menar att det är regeringens ansvar att se
            till både arbetslösheten och jämställdheten. Det kan man inte
            bara skjuta ifrån sig genom att säga att ansvaret ligger hos arbetsmarknadens
            parter punkt slut, utan det finns här ett delat ansvar. Om det
            som man vill uppnå inte löses av arbetsmarknadens parter, så måste
            ju regeringen också ta ett ansvar. Här gäller det diskussioner
            om finansiering, skatter och liknande. Det måste ske ett samarbete
            mellan arbetsmarknadens parter å ena sidan och regeringen å andra
            sidan för att åstadkomma en önskvärd förändring. Jag utgår då
            från att vi båda anser att en önskvärd förändring vore en arbetstidsförkortning
            av en mängd skäl som vi kan sätta under rubriken höjd livskvalitet,
            ökad jämställdhet osv. - alla de vackra orden. Arbetstidsförkortningen
            har också betydelse för arbetslösheten, naturligtvis i kombination
            med skatteåtgärder, begränsning av övertidsuttag och liknande.
          </note>
          <note>
            En enkel samhällsekonomisk matematik säger att det måste vara
            bättre att fler jobbar sex timmar än att få jobbar åtta timmar
            plus en massa övertid. Vi kan inte ha en arbetsmarknad, där bara
            de ryms som kan arbeta 140 % för att finnas just in time till
            en arbetsgivare, bli utslitna och därefter spottas ut, medan vi
            har en stor konstant arbetslöshet, som är ett strukturellt problem.
            Detta är inget önskvärt. Alltså måste man göra någonting åt problemet,
            och där har regeringen ett ansvar. Det går inte att bara skjuta
            ifrån sig ansvaret till arbetsmarknadens parter.
          </note>
          <note>
            Därför efterlyser jag initiativ. Det är väl ändå så,
          </note>
          <note>
            Ulrica Messing, att regeringen är mycket initiativrik när det
            gäller att försöka påverka arbetsmarknadens parter i fråga om
            lönebildningen t.ex. Där skräder man inte orden, utan man åker
            ut och propagerar och driver på. Man hotar med att om detta inte
            löser sig så kommer man att göra någonting åt det. På samma sätt
            kan man ju göra i en sådan här fråga. Jag tror inte att man ens
            behöver hota utan kan förhålla sig väldigt konstruktiv.
          </note>
          <note>
            Vi i Vänsterpartiet har lagt fram ett förslag om att avsätta
            pengar i statsbudgeten till det som vi kallar en framtidsfond
            för att göra det möjligt för en arbetsgivare att finansiera den
            merkostnad som man kan ha i början när man behöver anställa fler
            därför att man går över till sex timmars arbetsdag t.ex. Detta
            tycker vi vore ett konstruktivt sätt att förhålla sig för en ansvarsfull
            regering eller majoritet, så det vill jag ha en kommentar till.
          </note>
          <note>
            Det andra vi har föreslagit är lagstiftning. Låt oss i första
            skedet lagstifta om en normalarbetstidsvecka på
          </note>
          <note>
            35 timmar, och låt sedan resten bli föremål för förhandlingar
            mellan arbetsmarknadens parter, eftersom det kan se olika ut i
            olika branscher. Det vore också en väldigt konstruktiv inställning
            som jag tror skulle ha ett stort gehör bland arbetsmarknadens
            parter och i olika sammanhang där man diskuterar denna fråga.
          </note>
          <note>
            Det behövs initiativ.
          </note>
          <note>
            Jag hade min första debatt med Mona Sahlin 1988
          </note>
          <note>
            i denna kammare. Då satt hon som ordförande i en sådan utredning.
            Då fanns det ett skäl till att man inte ville föreslå arbetstidsförkortning.
            Skälet var att det inte fanns folk. Man sade att vi inte hade
            människor.
          </note>
          <note>
            Det var arbetskraftsbrist. Den situationen har vi inte i dag
            - tvärtom.
          </note>
          <note type="speaker">
            Anf. 6 ELVER JONSSON (fp)
          </note>
          <note>
            Fru talman! Jag kan dela interpellantens önskemål om att vi bör
            eftersträva det som ger livskvalitet. I
          </note>
          <note>
            arbetslivet är det inte bara att dela. Det handlar också om att
            förmera arbetsuppgifterna och göra dem åtkomliga. Jag nämnde tre
            saker som var uppenbara brister. Det var den bristande lönsamheten.
            Det var bristen i offentliga kassor. Det var bristen i vårt sätt
            att organisera.
          </note>
          <note>
            Jag håller med om att den stora övertiden är ett bekymmer. Den
            bör pressas tillbaka. Där har självfallet parterna ett mycket
            stort ansvar.
          </note>
          <note>
            Jag tror också att vi skall diskutera detta i ljuset av den mycket
            höga arbetslösheten. Massarbetslösheten, som innebär att var åttonde
            står utanför reguljär arbetsmarknad, är ett jättebekymmer. Vart
            femte hushåll är berört av arbetslöshet. Därför känner jag, fru
            talman, att den största uppgiften vi har som parlamentariker,
            och som regeringen självfallet har stort ansvar för, är att pressa
            ned den totala arbetslösheten. Det är uppgift nummer ett.
          </note>
          <note>
            Uppgift nummer två är att se på arbetstidens längd och arbetslivets
            innehåll. Det är förvisso icke oviktigt, men det gäller ändå att
            se till att vi får ett fungerande arbetsliv som ger oss inkomster
            så att vi kan få de goda livsmål som vi alla är så fullt eniga
            om.
          </note>
          <note>
            Till sist vill jag säga att jag uppskattar den öppenhet som statsrådet
            visar då hon säger att hon hyser stor tilltro till människors
            kreativitet och förmåga. Det snuddar rent av vid liberala tankegångar.
            Det tilltalar mig mycket. Då är mina förhoppningar också att regeringen
            känner bekymmer för det regelverk vi har och ser till att det
            utformas så att vi får en fungerande arbetsmarknad.
          </note>
          <note>
            Anf. 7 Statsrådet ULRICA MESSING (s)
          </note>
          <note>
            Fru talman! Gudrun Schyman kommer tillbaka till vår partikongress
            flera gånger. Jag tyckte att det var en mycket bra kongress. Jag
            har också ett citat från det beslut vi tog på kongressen. Jag
            sade bl.a. att en kortare arbetstid i första hand är en fråga
            för arbetsmarknadens parter. Dess kostnader får vägas mot andra
            ambitioner och krav. Det är precis så jag säger, och jag tycker
            att det är ett viktigt beslut. Jag tycker att man skall ge parterna
            en chans att göra det valet.
          </note>
          <note>
            Jag tror inte att man kan utläsa resultat av en större tilltro
            till arbetsmarknadens parter efter de få veckor som har gått efter
            den socialdemokratiska partikongressen. Vi motiverar beslutet.
            Vi vill inte ha en arbetstidsförkortning därför att vi tror att
            det löser arbetstidslösheten. Jag tror inte heller Gudrun Schyman
            har några exempel på att en förkortning av arbetstiden på ett
            radikalt sätt har inneburit att fler människor kan arbeta. Jag
            skulle i så fall vilja veta vilka exempel det är. Man kan diskutera
            en arbetstidsförkortning av en rad andra skäl. Som småbarnsmamma
            vet jag att många med mig värderar ett större utrymme att vara
            hemma med barnen högre än att jobba mera.
          </note>
          <note>
            Jag tror också att Arbetstidskommittén kommer att analysera frågan
            om övertidsuttagen. Vi vet att det finns tecken på att övertidsuttagen
            ökar i dag, samtidigt som arbetslösheten är hög. Stämmer det måste
            vi naturligtvis titta på varför det är så och hur vi i regeringen
            skall agera i den frågan. Övertidsfrågan ligger på Arbetstidskommitténs
            bord. Jag tycker att det är en viktig fråga.
          </note>
          <note>
            Gudrun Schyman pratade också om just in timekraven. Jag tror
            att det är bra om vi diskuterar de ökade kraven på flexibilitet
            ur ett jämställdhetsperspektiv. Visst har kvinnor på sin traditionella
            arbetsmarknad under många år varit beredda att jobba flexibelt.
            Många av de kvinnor som har jobbat inom
          </note>
          <note>
            Kommunal har varit timanställda eller anställda på deltid och
            efter behov och förutsättningar fått jobba heltid på den lokala
            arbetsplatsen. Jag tror inte att man i avtalsrörelserna har tyckt
            att det har varit ett så stort problem.
          </note>
          <note>
            Nu vet vi att ökade krav på flexibilitet också kommer i de manligt
            dominerade yrkena inom t.ex.
          </note>
          <note>
            metallindustrin, och nu lyfts frågan om att arbeta mer flexibelt.
            Det blir ett problem när situationen uppstår utanför de traditionellt
            kvinnliga yrkesgrupperna. Jag tycker att man skall titta på de
            ökade kraven på flexibilitet ur ett manligt och ett kvinnligt
            perspektiv.
          </note>
          <note>
            Jag vill inte föregå den demokratiska processen i det arbete
            som Arbetstidskommittén gör om en eventuell lagstiftning. I kongressbeslutet
            står det också att man skall låta parterna titta på frågan. Om
            ingenting händer kan man överväga en lagstiftning. Jag tycker
            fortfarande att det har gått för kort tid för att titta på den
            lösningen.
          </note>
          <note>
            Jag tror att det är viktigt att man har med sig det
          </note>
          <note>
            Elver Jonsson pratade om, dvs. effektiviseringar och rationaliseringar
            som har skett på arbetsmarknaden.
          </note>
          <note>
            Summan av behovet av arbetade timmar är inte konstant - snarare
            tvärtom. Industrin rationaliserar väldigt mycket nu, och ändå
            producerar man mycket mer. Det är klart att det ställer världen
            på ända för oss ibland, eftersom vi nu undrar varifrån de nya
            jobben skall komma.
          </note>
          <note>
            Det är ingen enkel fråga. Vi stänger inte dörren för arbetstidsförkortningar,
            men vi tycker att det skall vara parternas ansvar att prioritera
            i valet mellan kompetensutveckling och kortare arbetstid.
          </note>
          <note type="speaker">
            Anf. 8 GUDRUN SCHYMAN (v)
          </note>
          <note>
            Fru talman! Jag tycker att det är fegt av regeringen. Jag kan
            ha en viss förståelse rent personligen för att Ulrica Messing
            tycker att det har gått för kort tid av hennes statsrådsperiod,
            men frågan är inte ny. Den har diskuterats under lång tid. Det
            finns en mängd erfarenheter att ta del av från exempel i Sverige
            och andra länder, från kommunala verksamheter, landstingskommunala
            verksamheter och privata verksamheter och från kvinnliga områden
            och manliga områden.
          </note>
          <note>
            All den erfarenheten säger att mellan 30 och 70 %
          </note>
          <note>
            av den förkortade arbetstiden omsätts i nya arbeten.
          </note>
          <note>
            Räknar vi lågt - 30 % - och inför normalarbetstid på
          </note>
          <note>
            35 timmar skulle det innebära ungefär 100 000 nya jobb. Skulle
            vi ha 30 timmarsvecka skulle det bli ungefär dubbelt så många
            jobb. Då är det lågt räknat.
          </note>
          <note>
            Förutsättningen är att man har ambitionen att skapa flera jobb
            och att man tar ett ordentligt tag, så att man inte förkortar
            en liten bit varje gång. Då kan förkortningen ätas upp av effektivitetsvinster.
            De som skall jobba får göra samma jobb fast på kortare tid, och
            då blir det t.ex. utslitningar och arbetsskador.
          </note>
          <note>
            Man måste vilja någonting. Vi vill någonting när vi håller på
            med politiken som redskap för förändringar. Jag tycker att man
            skulle vilja någonting i denna fråga från regeringens sida och
            inte bara huka bakom påståendet att det är arbetsmarknadens parters
            ansvar.
          </note>
          <note>
            Regeringen har ett ansvar för att styra utvecklingen. Regeringen
            har ett ansvar för att göra någonting åt arbetslösheten.
          </note>
          <note>
            Ulrica Messing frågar om exempel. Jag var på
          </note>
          <note>
            Stadshuset i Stockholm i går och fick där redogjort för mig att
            den arbetstidsförkortning som man nu kommer att införa inom en
            rad olika kommunala verksamheter i dag har inneburit åtta nya
            tjänster. Jag tror att det är en alldeles utmärkt väg att gå.
            Jag rekommenderar regeringen att göra någonting.
          </note>
          <note>
            Anf. 9 Statsrådet ULRICA MESSING (s)
          </note>
          <note>
            Fru talman! Jag tackar för exemplet från Stockholms stad. Det
            var mycket positivt om man på ett påtagligt sätt kan se att en
            förkortning av arbetstiden också leder till nya jobb. Jag har
            som ordförande i
          </note>
          <note>
            Arbetstidskommmittén rest runt på väldigt många arbetsplatser
            både i Sverige men också i Danmark och
          </note>
          <note>
            Tyskland och tyvärr inte sett det tydliga sambandet tidigare.
            Vi har sett att en arbetstidsförkortning på en del platser inte
            har lett till så många nya anställningar.
          </note>
          <note>
            Vi har sett att sex timmars arbetsdag inom kommunal omsorg ibland
            har lett till 25 % löneförhöjning, men inte till några nya anställningar.
            Jag tycker att den frågan är svår.
          </note>
          <note>
            Erfarenheterna från både Danmark och Tyskland säger att en arbetstidsförkortning
            som skall ge nya jobb förutsätter en mängd saker. Den förutsätter
            att man skall producera lika mycket tjänster eller varor som tidigare.
            Den förutsätter att man inte jobbar i kapp en del av den arbetstidsförkortning
            som man har genomfört, vilket är vanligt - att man orkar jobba
            effektivare när man jobbar kortare tid. Den förutsätter också
            en viss lönenivå. Pratar vi om bibehållen månadslön eller pratar
            vi om bibehållen timlön?
          </note>
          <note>
            Är människor i valet mellan högre lön och kortare arbetstid beredda
            att välja kortare arbetstid och avstå löneförhöjning? Jag vet
            inte. Jag vet vilka val jag skulle göra, men jag tycker att människor
            runt om i vårt land skall få göra egna val. Jag tror att det är
            ett bra sätt att gå till väga i denna fråga.
          </note>
          <note>
            Politiskt kan vi underlätta för organisationer och företag som
            vill göra försök. Man kan ge dispens för otraditionella sätt att
            använda arbetsmarknadsmedel, vilket vi diskuterar nu. Man kan
            också uppmuntra andra sätt att arbeta. Arbetslöshetsfrågan är
            svår, och vi tror inte att det finns en enda enkel lösning. Vi
            välkomnar flera olika initiativ.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1995/96:136 om prioritering i offentlig
            verksamhet
          </note>
          <note>
            Anf. 10 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Chris Heister har frågat mig om det är regeringens
            avsikt att prioritera den politiskt styrda verksamheten i kommunerna,
            dvs. utdelning av förmåner in natura, framför att föra en politik
            som gör att familjer kan leva på sin lön och själva bestämma över
            sin vardag.
          </note>
          <note>
            När Chris Heister talar om förmåner in natura, vilket är ett
            märkligt begrepp, utgår jag från att hon avser olika offentliga
            insatser inom ramen för samhällets välfärdspolitik. Det kan gälla
            social service och omsorg för barn, äldre och handikappade eller
            sjukvård och förebyggande hälsovård inom mödra- barnhälsovården.
          </note>
          <note>
            Den svenska välfärdspolitiken, som den utformats under modern
            tid, har två centrala utgångspunkter, dels en politik för full
            sysselsättning, dels en generell socialpolitik som omfattar alla.
          </note>
          <note>
            Den ekonomiska kris som Sverige befunnit sig i sedan början av
            1990-talet har skapat en arbetslöshet som är högre än vad vi tidigare
            upplevt. Ett stort antal människor har förlorat sina arbeten och
            de sociala trygghetssystemen har utsatts för stort tryck. För
            att sanera den svenska ekonomin har det varit nödvändigt att reformera
            stora delar av välfärdssystemen. För att vissa grupper inte skall
            drabbas orimligt hårt har regeringen lagt stor vikt vid att besparingarna
            skall delas av alla medborgare. Regeringen har prioriterat besparingar
            på transfereringar, bidrag och subventioner framför ytterligare
            nedskärningar i de sociala verksamheterna. Skälen till detta är
            flera.
          </note>
          <note>
            Att alla, oberoende av inkomst, har tillgång till bra barnomsorg,
            god utbildning, hälso- och sjukvård samt äldreomsorg av hög kvalitet
            är, vid sidan av möjligheten att försörja sig genom eget arbete,
            det som främst skapar jämlika och rättvisa villkor i ett samhälle.
            Det går att i efterhand kompensera sig för några år med lägre
            materiell standard. En dålig omsorg under småbarnsåren, eller
            en förlorad skoltid, en dålig sjukvård eller en undermålig omsorg
            kan skapa bestående problem för den enskilde som är kostsamma
            ur ett samhällsekonomiskt perspektiv och dessutom svåra att reparera.
          </note>
          <note>
            En annan utgångspunkt för regeringens besparingsarbete har varit
            att behålla transfereringssystemets karaktär med inkomstrelaterade
            ersättningar.
          </note>
          <note>
            Socialförsäkringar som ersätter bortfall av inkomst har stora
            fördelar framför försäkringar som bygger på den s.k. grundtrygghetsprincipen.
            Ett grundtrygghetssystem skulle innebära att stora grupper ställs
            utanför det skydd mot kraftigt försämrad levnadsstandard som våra
            nuvarande socialförsäkringar ger.
          </note>
          <note>
            Jag är överens med Chris Heister när det gäller att undvika att
            det uppkommer marginaleffekter på grund av avgifts- och bidragssystemen.
            Naturligtvis måste det alltid löna sig att ta ett arbete framför
            att leva med hjälp av bidrag. Det är olyckligt om vi skapar system
            som riskerar att låsa människor ute från arbetsmarknaden. Borttagandet
            av vårdnadsbidraget utgick just från den ambitionen. För många
            kvinnor med låga löner blev det mer lönsamt att avstå från förvärvsarbete
            på grund av systemet med vårdnadsbidrag. Även för arbetslösa var
            det mer fördelaktigt att avstå från barnomsorg och anställning
            för att i stället få vårdnadsbidrag. Vårdnadsbidraget låste i
            många fall ute kvinnor med barn från arbetsmarknaden. Sådana marginaleffekter
            vill regeringen undvika.
          </note>
          <note>
            Jag anser att den generella välfärdspolitiken stärker sammanhållningen
            i samhället genom att människor med olika ekonomiska resurser
            har gemensamma intressen av en bra skola, en utbyggd barnomsorg
            och en väl fungerande sjukvård. Vi är alla med och finansierar
            välfärden och vi har alla del i den när vi väl behöver den. Den
            generella välfärdspolitiken ger möjligheter till omfördelning
            och rättvisa. Genom att alla är med och finansierar välfärden
            kan omfördelning göras mellan olika grupper och över livet; från
            friska till sjuka, från dem i arbetsför ålder till äldre.
          </note>
          <note type="speaker">
            Anf. 11 CHRIS HEISTER (m)
          </note>
          <note>
            Fru talman! Jag får tacka socialministern för svaret. Jag hade
            hoppats att bytet på socialministerposten skulle ha inneburit
            ett nytänkande och en mer modern politik när det gäller synen
            på välfärd och valfrihet.
          </note>
          <note>
            I praktiskt taget alla svar som ges till borgerliga riksdagsledamöter
            här i kammaren, börjar den socialdemokratiska regeringens tideräkning
            1991. Så är det även i socialministerns svar. Man vill göra sken
            av att de problem som Sverige har i dag skulle vara en effekt
            av den politik som fördes 1991-1994. Så är ju inte fallet, och
            det vet också Margot Wallström. Hon vet också att problemen har
            sina rötter 25-30 år tillbaka i tiden. Men den debatten kan vi
            föra en annan gång.
          </note>
          <note>
            Bakgrunden till min interpellation är att jag vill få svar på
            vad regeringen menar när man i regeringsförklaringen säger att
            man vill skydda verksamhet före transfereringar, och att jag vill
            utröna vilka värderingar som ligger bakom en sådan prioritering.
          </note>
          <note>
            Socialministern ger inget direkt svar på dessa frågor, men interpellationssvaret
            ger ändå en god ledning om regeringens position.
          </note>
          <note>
            Jag kan inte tolka svaret på annat sätt än att det offentligas
            kontroll över människorna för en socialdemokratisk regering fortfarande
            är om inte politikens centrala mål, så i alla fall dess centrala
            medel. Mest tydligt blir det i synen på hur man vill organisera
            den offentliga verksamheten. Där vi moderater under lång tid har
            kämpat för människors rätt att välja, har Margot Wallströms parti
            alltid sett valfriheten som ett hot mot välfärden, sammanhållningen
            och tryggheten.
          </note>
          <note>
            När det offentliga transfererar pengar är ambitionen att ge den
            svage möjlighet att konsumera vad han själv uppfattar som nödvändigt.
            När det offentliga transfererar naturaförmåner, och det var det
            min diskussion gällde, är ambitionen att den svage skall konsumera
            vad man på politiskt håll uppfattar som önskvärt. Här finns det
            en viktig principiell skillnad i synen på välfärd - och därför
            också i synen på människan och på hennes förmåga att själv eller
            tillsammans med sina närmaste fatta de centrala besluten i det
            egna livet.
          </note>
          <note>
            När Alva och Gunnar Myrdal på 1930-talet argumenterade för naturalinjen
            var det utifrån utgångspunkten att den enskildes val var irrationellt
            eller åtminstone normalt grundat på bristande information eller
            insikt om hur de bäst skulle organisera sitt vardagsliv.
          </note>
          <note>
            Eftersom allt tyder på att regeringen fortfarande delar den uppfattningen,
            blir dess agerande i välfärdsfrågorna också rätt logiskt. Den
            valfrihetskontrarevolution som Margot Wallström varit med om att
            leda sedan i oktober 1994 har tagit sin utgångspunkt i samma uppfattningar
            som makarna Myrdal ventilerade på 1930-talet. Teorin om medborgarnas
            begränsade kompetens i fråga om det egna livet är den bärande
            idén bakom den försämrade pluralismen och valfriheten i den offentliga
            verksamheten.
          </note>
          <note>
            Jag ser också i avskaffandet av vårdnadsbidraget och av rätten
            till avdrag för styrkta barntillsynskostnader just en ambition
            att försvåra för människor att själva fatta egna beslut. Det vore
            därför klargörande om Margot Wallström i stället för att hänvisa
            till att man har avskaffat vårdnadsbidraget för att man vill minska
            marginaleffekterna ärligt kunde tala om vad man menade med att
            göra det, och redovisa de verkliga skälen.
          </note>
          <note>
            Om man skall tro socialministern är det bidragsoch transfereringsbehovet
            som gör att vår känsla av gemenskap växer. Ju fler som inte klarar
            sin försörjning på egen hand, desto bättre. Det tycker jag är
            en förfärlig syn. Jag tycker också att man får en känsla av att
            det är rädsla för valfrihet som är det centrala för
          </note>
          <note>
            Margot Wallström när hon försvarar det hon kallar verksamheter.
          </note>
          <note>
            Men valfrihet för ju makten från de få till de många. Det innebär
            tilltro till människans förmåga att själv fatta de viktiga besluten
            i sitt liv och till förmågan att ta ansvar för de konsekvenser
            som följer av dessa. Jag är övertygad om att det i alla avseenden
            blir ett rikare samhälle om man får möjlighet att välja själv.
          </note>
          <note>
            Jag vill ställa en fråga till socialministern: Vad är det som
            är så farligt med valfrihet? Vem eller vilka grupper är det ni
            inte anser vara kapabla att välja själva?
          </note>
          <note>
            Jag tror att det finns stora grupper av svenskar som är intresserade
            av att veta om de tillhör dem som inte klarar av att ta ansvar
            för sina egna liv och att välja själva.
          </note>
          <note>
            Anf. 12 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Det här kommer att bli en ideologisk debatt, märker
            jag. Vi måste, när ordet frihet ständigt reses, börja med att
            fråga: Frihet för vem? Frihet till vad?
          </note>
          <note>
            Har det inneburit en stor ofrihet för människor i det här landet
            att vi införde barnbidrag - eller för den delen bostadsbidrag?
          </note>
          <note>
            Jag tycker att det är en ren undanmanöver Chris
          </note>
          <note>
            Heister ägnar sig åt när hon kallar detta förmåner in natura.
            Det enda man inte behöver betala för i dag är väl mödra- och barnhälsovården
            och möjligen skolan
          </note>
          <note>
            - fast där finns det också avgifter. Allt detta har människor
            betalat för genom att de under lång tid har betalat skatt och
            avgifter. Detsamma gäller pensionerna. Vi kan så klart säga att
            vi byggde våra system på en förväntan om alltför hög tillväxt.
            Det är därför vi diskuterar hur vi nu skall göra om vårt pensionssystem
            så att det kan hålla så att våra barn och barnbarn också skall
            kunna få en pension.
          </note>
          <note>
            Men kom inte och säg att detta skulle vara någon sorts nådegåvor
            in natura till människor i detta land.
          </note>
          <note>
            De har ju arbetat ihop till det. Att betala in skatt, att ha
            en offentlig finansiering och att ha en fördelningspolitik så
            att medlen fördelas till dem som bäst behöver det är kanske det
            mest solidariska vi kan göra. Det är efter de principerna som
            hela vårt välfärdssystem har byggts upp. Det är vad det handlar
            om. Det låter litet föraktfullt att säga att vi delar ut detta
            in natura.
          </note>
          <note>
            Vad är det egentligen för uttryck?
          </note>
          <note>
            Chris Heister talar fortfarande om skattelättnader.
          </note>
          <note>
            Vad är det Chris Heister vill skära ner på om vi skall genomföra
            skattelättnader? Vad är det vi skall ta av?
          </note>
          <note>
            Ge något exempel på vad vi i så fall skall skära ned på i statens
            budget för att åstadkomma skattelättnader.
          </note>
          <note>
            Vilka är det som skall få skattelättnaderna?
          </note>
          <note>
            Chris Heister säger att vår tideräkning börjar år
          </note>
          <note>
            1991. Fr.o.m. 1991 hände följande, som naturligtvis har påverkat
            vår ekonomi och våra möjligheter att föra en generell välfärdspolitik.
            Det har inträffat att statsskulden fördubblades, att arbetslösheten
            tredubblades, att budgetunderskottet fyrdubblades och att långtidsarbetslösheten
            femdubblades. Det är vad den borgerliga regeringen åstadkom under
            dessa år. Det är klart att det inte går obemärkt förbi. Vi anser
            att vi just nu har en skuld att betala och en ekonomi att sanera.
          </note>
          <note>
            Visst har vi fått ändra uppfattning om mycket som har skett i
            det förgångna, precis som Moderaterna.
          </note>
          <note>
            Det var märkvärdigt vad fort ni slutade med talet om systemskifte.
            Nu är Moderaterna och andra borgerliga partier de första att fråga
            om varför vi skär ner på det ena och det andra, som förut bara
            påstods vara någon sorts rundgång av pengar. Nu har man sett att
            våra generella välfärdssystem prickar väldigt rätt de flesta gånger.
            Pengarna går till människor som bäst behöver samhällets stöd i
            olika situationer i livet. Frågan är vem det är som vinner mest
            på ett sådant samhällssystem som Chris Heister förespråkar.
          </note>
          <note type="speaker">
            Anf. 13 CHRIS HEISTER (m)
          </note>
          <note>
            Fru talman! Så är det inte riktigt, Margot Wallström. Vi kan
            i dag se att svenska barnfamiljer tvingas gå till socialbyrån
            för första gången därför att barnbidragen betalas ut sju dagar
            senare än tidigare. Många familjer har det i dag väldigt svårt.
            De befinner sig i en gripklo med ökade skatter, minskade bidrag
            och med en offentlig verksamhet som har urholkats. Det är dagens
            verklighet, Margot Wallström.
          </note>
          <note>
            Vi kan också se, att om Sverige hade haft samma utveckling i
            ekonomin som genomsnittet i OECD
          </note>
          <note>
            hade vi varit en tredjedel rikare i dag och haft 500
          </note>
          <note>
            miljarder mer i resurser. Det är klart att situationen hade sett
            helt annorlunda ut om det hade förts en annan politik sedan början
            på 1970-talet än vad det har gjorts i Sverige.
          </note>
          <note>
            Margot Wallström säger: Vad är det för fel på barnbidrag och
            bostadsbidrag? Det var hela den diskussionen jag ville föra. Margot
            Wallström och den regering hon företräder vill ju skära ner på
            transfereringar för dem som inte får ekonomin att gå ihop för
            att tillförsäkra att man kan upprätthålla den kommunala verksamheten.
            Det var om det jag frågade Margot
          </note>
          <note>
            Wallström.
          </note>
          <note>
            Där ligger den politiska styrningen. Varför låter ni inte människor
            få möjlighet att kunna leva på sin lön?
          </note>
          <note>
            Det jobbar vi för genom att sänka skatter. Är det inte möjligt
            skall man genom transfereringar och på annat sätt ge barnfamiljer
            möjlighet att själva påverka sitt eget liv. Men det vill inte
            ni. Ni vill hellre se till att ni styr dem genom att ni driver
            den offentliga och den kommunala verksamheten vidare.
          </note>
          <note>
            Det var det som hände med vårdnadsbidraget. Ni avskaffade vårdnadsbidraget.
            Ni avskaffade avdragsrätten för styrkta barntillsynskostnader.
            Ni gjorde det omöjligt för många att själva kunna bestämma hur
            de skulle ta hand om sina barn. Ni gör på samma sätt när det gäller
            friskolorna. Nu kommer ni att försvåra också för dem.
          </note>
          <note>
            I grunden handlar det om att ni inte vill att människor skall
            göra på sitt eget sätt. Det är ni som skall bestämma hur människorna
            skall leva långt in i den svenska familjens vardag. Det är det
            min diskussion handlar om. Ni slår vakt om den kommunala verksamheten,
            transfereringar in natura, medan jag se till att svenska barnfamiljer
            kan leva på sin egen lön och styra över sitt eget liv.
          </note>
          <note>
            Anf. 14 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Vi betalar för närvarande 100 miljarder kronor per
            år, eller någonting i den storleksordningen, i räntor på statsskulden.
            Det är klart att det äter upp resurser som skulle kunna användas
            till vårt svenska välfärdssystem, vilket behövs så innerligt väl.
          </note>
          <note>
            Det är förutom arbetslösheten ett av grundproblemen.
          </note>
          <note>
            Att människor kan arbeta och försörja sig själva skapar naturligtvis
            den största och viktigaste tryggheten.
          </note>
          <note>
            Felet var att ni införde ett vårdnadsbidrag som det inte fanns
            pengar till. Ni lånade ju pengar utomlands och här i landet för
            att betala reformer som det egentligen inte fanns någon stor efterfrågan
            på. Vad var det ni då gjorde? Ni sade: Det är bättre om ni stannar
            hemma och vi ger er ett lågt bidrag än att ni går ut och jobbar.
            Det blev olönsamt att arbeta. Men det fanns inte pengar till detta.
          </note>
          <note>
            Det bästa sättet också i fortsättningen är att se till att människor,
            både kvinnor och män, som utbildar sig och vill ha både familj
            och ett förvärvsarbete kan få det och att politiskt arbeta för
            att få ner arbetslösheten. Sedan är det fråga om att välja vilket
            politiskt system man vill ha. Vi väljer ett demokratiskt arbetssätt,
            ett demokratiskt styrelseskick, där vi gemensamt förfogar över
            resurser och skattepengar som vi kan fördela mycket mer efter
            behov. Vem är det som har makten i Chris Heisters samhällsideal?
            Jag är litet rädd för det samhället. Det kanske inte är de som
            är mest utsatta som känner att de kommer att få hjälp i det samhället.
          </note>
          <note>
            Självklart skall vi hjälpa alla människor i detta samhälle att
            välja och att skapa ett eget gott liv. Grunden för det är en trygghet.
            Jag vet att jag kan få en bra skolundervisning för mina barn.
            Jag kan försörja mig själv. Jag vet att jag när jag blir gammal
            och när mina föräldrar är gamla och vårdbehövande skall man kunna
            få den vård och omsorg som man behöver. Jag tror inte på ett systemskifte
            där man överlåter åt var och en att klara sig i djungeln.
          </note>
          <note type="speaker">
            Anf. 15 CHRIS HEISTER (m)
          </note>
          <note>
            Fru talman! Makten i Chris Heisters Sverige är barnfamiljerna.
            Makten i Margot Wallströms Sverige är Margot Wallström, eftersom
            det är Margot Wallström som bestämmer hur vanliga barnfamiljer
            skall ha det. Min ambition är att svenska barnfamiljer och andra
            familjer skall kunna leva på sin lön och själva kunna påverka
            sitt eget liv. Föräldrar skall kunna välja den barnomsorg som
            passar dem bäst. De har den bästa kunskapen om vilka behov deras
            barn har och vilka önskemål de har.
          </note>
          <note>
            Det är därför som det är så viktigt att diskutera skillnaderna
            mellan mitt synsätt och det synsätt som
          </note>
          <note>
            Margot Wallström har. Margot Wallström vill slå vakt om den kommunala
            verksamheten som hon kan styra politiskt. Jag vill slå vakt om
            att den enskilda familjen har ekonomiska resurser och på det viset
            kan klara sitt eget liv. Det är den genuina tryggheten.
          </note>
          <note>
            Nu är det helt plötsligt ett annat argument för enskilda barnfamiljers
            möjligheter att välja. Förr skulle man inte ha avdragsrätt för
            styrkta barntillsynskostnader och vårdnadsbidrag, eftersom det
            gav marginaleffekter. Nu skulle man inte heller ha det för att
            det inte fanns pengar till det. Argumenten ändrar sig när Margot
            Wallström diskuterar. Margot Wallström säger att det inte var
            så populärt. 160 000 familjer sökte och fick vårdnadsbidrag och
            kunde utnyttja avdragsrätten för styrkta barntillsynskostnader.
            75 % av alla som var berättigade sökte. Det visar att människor
            vill ta makten i egna händer.
          </note>
          <note>
            Inser Margot Wallström att vi måste föra en politik i Sverige
            som gör att vi får fart på hjulen, nya riktiga jobb, ser till
            att tillväxten stiger så att vi har möjligheter att klara oss
            och inte föra en politik som gör att vi går allt djupare ner,
            arbetslösheten bara växer och människornas förmåga att ta vara
            på sig själva minskar och man tvingas att gå till socialbyrån
            för att barnbidragen betalas ut en vecka senare än månaden innan?
            Det är inte någon trygghet, Margot
          </note>
          <note>
            Wallström.
          </note>
          <note>
            Anf. 16 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Med den politik som de borgerliga förde hade det
            varit stor risk för att ersättningen även i system med vårdnadsbidrag
            hade antingen fått utbetalas mycket senare eller troligtvis inte
            utbetalas alls.
          </note>
          <note>
            Samtidigt som Chris Heister säger att vi inte skall ha några
            bidrag och naturaförmåner talar hon sig varm för vårdnadsbidraget,
            som inte är någonting annat än ett direkt bidrag rakt in i hemmen.
            Det är bidrag som man dessutom inte hade råd med och var tvungen
            att låna pengar till. Det var det som skapade problemet.
          </note>
          <note>
            Ungmoderaterna har uttryckt det ännu tydligare.
          </note>
          <note>
            De har sagt att om vi i dag har ett samhälle som har skillnader
            på en skala 1-100, så tycker de att skillnaderna skulle ligga
            på en skala 1-1 000. Det är väl en trolig effekt av valfrihetens
            samhälle som det ser ut i moderaternas värld. Skillnaderna ökar,
            och klyftorna blir större i valfrihetens spår. "Låt folk få bestämma
            och köpa sina tjänster, så får det bli som det blir!" Det samhället
            tror jag inte är ett bättre samhälle att leva i.
          </note>
          <note>
            Återigen - Chris Heister sade att det är skattelättnader som
            behövs. Var skall hon ta de pengarna? Var skall hon skära? Moderaterna
            vill ju ta ännu mer av det offentligt finansierade, så vad vill
            ni ta bort? Jag vet att Chris inte har någon ytterligare replik,
            så vi får väl återkomma till den debatten.
          </note>
          <note>
            Jag tror att vi skall vara mycket rädda om vårt generella välfärdssystem
            och principerna i det. Det skapar nämligen sammanhållning och
            ger oss möjligheter att utjämna klyftor mellan människor. Det
            skall vi hålla hårt på.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1995/96:137 om ungdomsfylleriet
          </note>
          <note>
            Anf. 17 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Chatrine Pålsson har frågat mig om vilka åtgärder
            regeringen har vidtagit för att minska ungdomsfylleriet och för
            att kunna leva upp till
          </note>
          <note>
            Världshälsoorganisationens mål om en 25-procentig minskning av
            alkoholkonsumtionen. Chatrine Pålsson undrar också om regeringen
            avser vidta åtgärder så att folköl endast får köpas på Systembolaget.
          </note>
          <note>
            Liksom Chatrine Pålsson är jag och övriga ledamöter av regeringen
            mycket oroade över att alkoholbruket synes öka bland ungdomar.
            Särskilt oroande är att missbruket verkar gå allt längre ner i
            åldrarna och att flickornas missbruk ökar.
          </note>
          <note>
            Precis som Chatrine Pålsson redovisar är det framför allt de
            lätttillgängliga dryckerna - folköl och starköl - som är på frammarsch
            bland ungdomar.
          </note>
          <note>
            Dessa drycker blir också lätt inkörsporten till tyngre och större
            konsumtion.
          </note>
          <note>
            Mot den bakgrunden har regeringen tagit en mängd olika initiativ
            under de senare åren.
          </note>
          <note>
            Särskilda medel har avsatts till alkohol- och drogförebyggande
            åtgärder. Till följd av ett regeringsuppdrag har en nationell
            ledningsgrupp tagit fram en nationell handlingsplan för alkohol-
            och drogförebyggande insatser. I denna slås bl.a. fast att insater
            för att skjuta upp alkoholdebuten och för att begränsa alkoholkonsumtionen,
            särskilt berusningsdrickande, bland barn och ungdomar är särskilt
            viktiga.
          </note>
          <note>
            En omfattande opinionsbildning skall enligt handlingsplanen initieras
            och alkoholpolitiken inriktas på alkoholfrihet under perioder
            i livet, när risken med konsumtion är särskilt stor, t.ex. under
            tonåren.
          </note>
          <note>
            Regeringen har beviljat Folkhälsoinstitutet sammanlagt 110 miljoner
            kronor utöver ordinarie anslag för att genomföra handlingsplanen.
            Planen är också ett viktigt steg i arbetet med att nå WHO:s mål
            om en
          </note>
          <note>
            25-procentig minskning av alkoholkonsumtionen till år 2000 med
            1980 som utgångsår. Denna målsättning ligger fast, även om det
            sannolikt kommer att ta något längre tid än till sekelskiftet
            att nå målet.
          </note>
          <note>
            Även om insatserna på nationell nivå är av stor betydelse, kommer
            tyngpunkten i det alkoholpolitiska arbetet de närmaste åren att
            ligga på lokal och regional kraftsamling av insatserna. Detta
            betonas också i den nationella handlingsplanen.
          </note>
          <note>
            I och med ikraftträdandet av den nya alkohollagen har också kommunerna
            fått ansvaret för den direkta tillsynen av försäljningen av alkoholdrycker.
            Detta har inneburit en kraftigt ökad satsning från samhällets
            sida på tillsynen över såväl restaurangernas som livsmedelsbutikernas
            hantering av alkoholdrycker.
          </note>
          <note>
            Kommunernas nya roll har också resulterat i att kommunerna i
            stor utsträckning håller på att utveckla lokala alkoholpolitiska
            handlingsprogram för att effektivare kunna stävja en ökad alkoholkonsumtion
            bland ungdomar. För att uppmärksamma kommunerna på vikten av att
            upprätta sådana program har regeringen under 1995 givit Svenska
            Kommunförbundet särskilda medel för detta ändamål.
          </note>
          <note>
            Alkoholpolitiska handlingsprogram och strategiplaner skall även
            utarbetas länsvis över hela landet -
          </note>
          <note>
            något som lyfts fram i Socialdepartementets rapport om länsstyrelsernas
            nya roll på alkoholområdet. I
          </note>
          <note>
            detta strategiarbete har kommuner, landsting och länsstyrelser
            viktiga uppgifter, liksom skola och arbetsliv samt olika frivilligorganisationer
            och ideella organisationer.
          </note>
          <note>
            Regeringen har också nyligen uppdragit åt Rikspolisstyrelsen
            att tillsammans med berörda myndigheter kartlägga omfattningen
            av och karaktären på den olovliga sprithanteringen i landet samt
            komma med förslag til lämpliga åtgärder för att minska denna.
          </note>
          <note>
            Särskilda projektmedel har reserverats för åtgärder främst på
            lokal och regional nivå, framför allt riktat mot ungdomsgrupperna.
            Uppdraget skall redovisas senast den 1 januari 1997, men redan
            till den 1 maj
          </note>
          <note>
            1996 skall arbetsgruppen komma med förslag till hur de särskilda
            projektmedlen kan användas.
          </note>
          <note>
            I den nationalla handlingsplanen påtalas även vikten av att utveckla
            effektiva kontrollåtgärder för att åldersgränserna respekteras,
            inte minst när det gäller livsmedelsbutikernas försäljning av
            folköl.
          </note>
          <note>
            Många orter har utvecklat system där närpolisen gör besök i butikerna
            och talar med personalen om vikten av att begära legitimation
            av ungdomar som köper folköl. Sveriges Livmedelshandlare och Svenska
            Bryggarföreningen har startat en informationskampanj i landets
            butiker, "18 år gäller för folköl". Genom bl.a. affischer och
            märken påminns kunderna om
          </note>
          <note>
            18-årsgränsen för inköp av folköl.
          </note>
          <note>
            På vissa orter har bl.a. olika frivilligorganisationer testat
            de lokala butikerna som säljer folköl och låtit resultatet gå
            vidare till butiksinnehavarna och massmedia.
          </note>
          <note>
            I höstas skrev Anna Hedborg som ansvarigt statsråd ett öppet
            brev till samtliga Sveriges livsmedelshandlare med uppmaningen:
            "Det är förbjudet att sälja folköl till minderåriga". Livsmedelshandlarna
            uppmanades i brevet att ta sitt ansvar i arbetet med att förhindra
            alkoholkonsumtion bland barn och ungdom genom att skärpa kontrollen
            över folkölsförsäljningen.
          </note>
          <note>
            Kommunerna har också i sina alkoholpolitiska handlingsprogram
            uppmärksammat folkölsfrågan och ingriper alltmer kraftfullt för
            att stävja en olovlig försäljning.
          </note>
          <note>
            De åtgärder som nu vidtas runt om i landet för att stävja försäljning
            av folköl till minderåriga måste få prövas innan jag är beredd
            att vidta en så ingripande åtgärd som att låta folköl säljas enbart
            på Systembolaget.
          </note>
          <note>
            Socialdepartementet förbereder för närvarande en alkoholpolitisk
            proposition som avses bli överlämnad till riksdagen under 1996.
            Denna proposition kommer att innehålla en fyllig redogörelse för
            hur den nya alkoholpolitiken tagit form och hur vi skall kunna
            uppnå WHO:s mål, liksom förslag till vissa preciseringar och förändringar
            på alkoholpolitikens område.
          </note>
          <note>
            Min personliga uppfattning är att det är svårt, men oerhört viktigt,
            att ge barn och ungdomar uppväxtmiljöer där de är skyddade mot
            alkoholrelaterat våld och där alkoholkonsumtionen, särskilt berusningsdrickandet,
            inte får fotfäste. Propositionen blir ett led i regeringens arbete
            med att minska ungdomsfylleriet och att nå målet om en minskad
            totalkonsumtion av alkohol.
          </note>
          <note type="speaker">
            Anf. 18 CHATRINE PÅLSSON (kds)
          </note>
          <note>
            Fru talman! Jag vill börja med att hälsa socialministern välkommen
            till det viktiga värvet att vara socialminister. Jag tror att
            det är väldigt viktigt 1996.
          </note>
          <note>
            Jag vill också tacka för det berömvärda arbete som är nedlagt
            på svaret på min interpellation.
          </note>
          <note>
            Anledningen till att jag ställt den är att detta är en fråga
            som engagerar och oroar tusentals föräldrar, skolpersonal, fritidsledare,
            socialarbetare och många andra i Sverige i dag.
          </note>
          <note>
            Jag har, liksom säkert också socialministern och övriga riksdagsledamöter,
            läst i tidningarna om hur oerhört tufft detta är. Expressen har
            haft långa artikelserier, för några månader sedan, där man berättat
            att unga tjejer på 14-15 år berusar sig fulla nästan varje helg
            med folköl. Det räcker med sex folköl för att de här unga tjejerna
            skall bli medvetslösa.
          </note>
          <note>
            Jag har läst rapporter från olika dansställen om hur socialarbetarna
            står utan någon som helst vetskap om vad man skall göra, när busslaster
            med berusade ungdomar kommer. De har sina spritkassar med sig
            och ligger som utslagna vrak mellan bussarna. Man undrar liksom
            förstenade: Är det verkligen så här?
          </note>
          <note>
            Jag läste om en av socialarbetarna i Markaryd som varit polis
            och sedan socialarbetare i 25 år. Han hade aldrig upplevt något
            sådant. Hemma i mitt län, på
          </note>
          <note>
            Metropol i Hultsfred, har socialarbetarna i Eksjö slagit larm.
            Vi skulle kunna göra denna verklighetsbeskrivning ganska lång.
          </note>
          <note>
            Det är klart att man som politiker måste känna ett oerhört engagemang
            för de stackars ungdomar som hamnar i den här svåra situationen
            av olika skäl. Men det viktiga är vad vi gör åt detta; hur vi
            på något sätt skall kunna hitta en lösning för att rädda ungdomarna,
            för det är ju faktiskt vad det handlar om.
          </note>
          <note>
            Jag väntar naturligtvis med spänning på den alkoholpolitiska
            propositionen. Det skall bli intressant att jobba med den. Men
            trots allt vill jag fråga Margot
          </note>
          <note>
            Wallström: 25-procentsmålet ligger fast, men man tror inte att
            man kan uppnå det. Jag vet inte om det egentligen finns någon
            som är ansvarig för dessa frågor som tror det. Men har regeringen
            någon ambition för hur mycket man skall klara att minska alkoholkonsumtionen
            fram till 1998? Det finns ett par tre länder som har skrivit under
            WHO:s mål som ändå kommer att klara av det. Möjligtvis är det
            sådana länder som tidigare har haft en hög konsumtion. Jag tror
            att det är Frankrike, Spanien och Italien. De har ändå vidtagit
            vissa konkreta åtgärder. Jag tycker därför att det skulle vara
            intressant om Margot Wallström kunde berätta här i kammaren om
            regeringens ambition för dessa två år fram till 1998. Hur skall
            man kunna sänka alkoholkonsumtionen?
          </note>
          <note>
            Jag har en fråga till. Den handlar om folkölet på
          </note>
          <note>
            Systembolaget. När man har sett hur konsumtionen bland yngre
            tonåringar har ökat känns frågan, åtminstone för mig, ännu viktigare.
            Den lyder: Om man inte skulle se några effekter på konsumtionen
            av folköl och starköl efter ett år, är socialministern då beredd
            att eventuellt föreslå att folkölet får säljas enbart på
          </note>
          <note>
            Systembolaget?
          </note>
          <note>
            Anf. 19 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Jag tror att Chatrine Pålsson och jag är överens
            om att detta är ett stort bekymmer, och någonting som vi måste
            hjälpas åt med även över partigränserna. Det är ett samhällsproblem.
          </note>
          <note>
            Jag tillhör själv en generation som växte upp när mellanölet
            kom. Så här i efterhand måste jag medge hur förödande det faktiskt
            var. Det tillhörde vanligheterna att alla skulle dricka alldeles
            för mycket mellanöl. Det var egentligen förfärligt för hela denna
            ungdomsgeneration, och det fick ju också konsekvenser.
          </note>
          <note>
            Som jag nu ser det, är det i den alkoholpolitiska propositionen
            som regeringen måste klargöra sina ambitioner och sin bedömning
            av hur målet skall uppnås. Man kanske får säga som Hasse Alfredsson:
          </note>
          <note>
            man behöver inte vara pessimist för att man är realist.
          </note>
          <note>
            I den skrift som Folkhälsoinstitutet har gett ut framgår att
            man måste göra en realistisk bedömning, och utforma åtgärder och
            insatser därefter.
          </note>
          <note>
            Jag tycker att det viktigaste vi kan göra från alla olika partier
            är att se till att lokala och regionala handlingsprogram kommer
            till stånd. Man måste samla krafterna och resurserna lokalt, för
            att där sätta in åtgärder. Mycket tydliga lokala mål måste sättas,
            som man sedan kan arbeta efter. Alla goda krafter -
          </note>
          <note>
            frivilligorganisationer, ungdomsorganisationer och myndigheter
            - som behövs i detta arbete måste samlas.
          </note>
          <note>
            I propositionen skall jag meddela regeringens bedömning av läget
            fram till 1998. Man får verkligen hålla ett öga på folkölet. Jag
            kan egentligen bara upprepa det jag sade i svaret. Vi måste först
            få se hur det hela utvecklas, men om vi sedan ser att ingenting
            händer, eller att läget bara förvärras, är nog detta en realistisk
            åtgärd som man kan resonera om. I så fall måste vi göra ett nytt
            ställningstagande.
          </note>
          <note type="speaker">
            Anf. 20 CHATRINE PÅLSSON (kds)
          </note>
          <note>
            Fru talman! Jag vill tacka socialministern för hennes inställning.
            Om vi är överens om ett mål gäller det för oss att föreslå olika
            vägar, dvs. medel, för att nå dessa mål. Om nu inte de medel som
            man börjar med att föreslå hjälper, är jag glad att socialministern
            är beredd att hitta andra medel för att nå målet.
          </note>
          <note>
            En viktig sak i attitydpåverkan är att inse problemet. Det har
            jag lärt mig. Det är viktigt att vi är många - politiker, föräldrar,
            socialarbetare och inte minst lärare i skolan - som ser och inser
            att detta är ett problem.
          </note>
          <note>
            Jag har läst om en advokat som har arbetat i 25 år med alkoholrelaterade
            våldsbrott. Hon kände det som att man i skolorna i dag inte riktigt
            inser detta problem. Det har blivit så många andra problem, som
            ibland kanske har tagit över. Jag tänker på mobbning och främlingsfientlighet
            t.ex. Det är lätt att ett sådant problem som alkoholproblemet
            kommer litet vid sidan om. Jag tror att det är viktigt.
          </note>
          <note>
            Tre av fyra våldsbrott bland ungdomar är alkoholrelaterade. När
            jag ser dessa siffror blir jag utomordentligt ängslig. Jag har
            läst en hel del för att kunna sätta mig in i detta problem. Jag
            har t.ex. läst om en ung kille som har mördat en kompis. När han
            sitter på anstalten säger han att han aldrig hade kunnat gjort
            detta om han inte hade varit påverkad av alkohol. Då känner man
            förstås att man vill förebygga detta, så att det inte händer igen
            för dessa ungdomar som egentligen inte vill göra sådant här. Alkoholen
            blir en utlösande faktor, kanske inte den enda faktorn, men den
            utlösande faktorn för hela denna problematik.
          </note>
          <note>
            Mina frågor när det gäller detta slag av kriminella handlingar,
            som ju är så förödande för människorna och för omgivningen, är:
            Har socialministern någon tanke på att i den alkoholpolitiska
            propositionen även fånga in delar av kriminalpolitiken, och se
            relationen emellan dessa problem? Eller tänker socialministern
            enbart behandla den sociala dimensionen?
          </note>
          <note>
            Anf. 21 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Jag tog i dag emot en pärm som ställts samman i regeringskansliet.
            I den har man samlat regeringens alla åtgärder mot våldet, och
            allt det arbete som har bedrivits i olika departement. Det är
            en hel del som har gjorts.
          </note>
          <note>
            Jag bedömer att detta måste vara en aspekt även i den alkoholpolitiska
            propositionen. Det har ett så tydligt samband att man inte kan
            undgå att ta upp det och resonera om det. Det behandlas som ett
            stort samhällsproblem också ifrån den andra utgångspunkten, nämligen
            våldet. Regeringen kommer att ta upp frågan ur båda aspekterna.
          </note>
          <note type="speaker">
            Anf. 22 CHATRINE PÅLSSON (kds)
          </note>
          <note>
            Fru talman! Jag vill använda mitt sista inlägg till att tala
            om det som jag som kristdemokrat ofta talar om, nämligen familjen
            och föräldraansvaret.
          </note>
          <note>
            Jag känner att man i ännu högre grad än tidigare behöver betona
            denna viktiga aspekt för att hjälpa ungdomarna. Vi som föräldrar
            och vuxna måste vara med ungdomarna och se vad de gör. Vi måste
            stötta dem, hämta dem och skjutsa dem och hela tiden visa ett
            engagemang, och att vi bryr oss om vad de gör.
          </note>
          <note>
            Jag tror inte att vi föräldrar i dagens samhälle behöver få mindre
            ansvar. Vi måste tvärtom lyftas fram som en av de allra viktigaste
            faktorerna för att komma till rätta med detta problem.
          </note>
          <note>
            Jag vill avsluta med att fråga Margot Wallström om det också
            är hennes åsikt att vi som föräldrar behöver betona vikten av
            detta ännu mer.
          </note>
          <note>
            Anf. 23 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Det är enkelt att svara ja på den frågan. Självfallet
            har vi ett föräldraansvar som vi inte kan komma ifrån. Vi har
            också ett vuxenansvar, även för barnens kompisar och för de miljöer
            där vi vill att barn skall vara och som de skall vistas i. Vi
            måste ordna så gott vi kan för att förhoppningsvis också slippa
            det våld som följer i spåren på ett ökat alkoholmissbruk och -bruk.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1995/96:139 om åtgärder mot segregation
          </note>
          <note>
            Anf. 24 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Gun Hellsvik har frågat mig vilka initiativ regeringen
            avser vidta för att få till stånd ett förändringsarbete som motverkar
            segregation och återger människor möjligheter att påverka sin
            egen situation.
          </note>
          <note>
            I spåren av den ekonomiska krisen och den höga arbetslösheten
            kan vi nu se en serie negativa tendenser på en rad olika samhällsområden.
            Detta är mycket oroande. Ett av de mest allvarliga problemen är
            den tilltagande segregationen. Jag ser den snabbt växande etniska,
            ekonomiska och sociala segregationen som en av de viktigaste frågorna
            vi måste komma till rätta med.
          </note>
          <note>
            Den ekonomiska krisen har hårt drabbat dem som bor i områden
            med särskilda problem. Det kan utläsas i antalet förtidspensionerade,
            i boendet, i ohälsa och framför allt på arbetsmarknaden. Särskilt
            drabbade är människor med invandrarbakgrund. Arbetslösheten bland
            utländska medborgare är ungefär tre gånger så hög som bland svenska
            medborgare. Sammantaget riskerar detta att leda till att den ömsesidiga
            förståelsen och toleransen mellan olika grupper minskar.
          </note>
          <note>
            Redan den förra socialdemokratiska regeringen tog initiativ till
            olika åtgärder för att komma till rätta med segregationen. De
            nya direktiven till Storstadskommittén som regeringen beslutade
            om den 16 mars
          </note>
          <note>
            1995 innebär att kommittén ges ett vidare uppdrag.
          </note>
          <note>
            Uppdraget syftar till att skapa bättre förutsättningar för bostadsområden
            i storstäderna att ta till vara de olika resurser och möjligheter
            som finns och som kan användas för en positiv utveckling. Detta
            gäller särskilt barn och ungdomar med svåra uppväxtförhållanden.
            Kommittén kommer att arbeta fram till slutet av år 1997.
          </note>
          <note>
            Att motverka och bryta segregationen i boendet är ett av de väsentliga
            målen också för den pågående översynen av bostadspolitiken. Den
            parlamentariska bostadspolitiska utredningen skall enligt sina
            direktiv inordna sina förslag i en sammanhållen politik för att
            öka integrationen och motverka segregationen inom samhällslivets
            alla områden. Utredningen skall redovisa sina förslag under hösten
            1996.
          </note>
          <note>
            Även den invandrarpolitiska kommittén (Dir.
          </note>
          <note>
            1994:130) har uppgifter som knyter an till segregationsproblemen.
            Den skall överväga vilka åtgärder som bör vidtas för att undvika
            de negativa tendenser som kan förekomma inom invandrartäta bostadsområden.
            I kommitténs arbete skall särskilt intresse ägnas frågor om invandrarnas
            situation på arbetsmarknaden och de hinder som kan finnas för
            invandrare att komma in på arbetsmarknaden. Kommittén har nyligen
            överlämnat sitt slutbetänkande till regeringen som inom kort kommer
            att skicka ut detta på en bred remiss.
          </note>
          <note>
            Riksdagen har efter förslag från regeringen för budgetåret 1995/96
            avsatt 125 miljoner kronor avsedda för särskilda insatser i invandrartäta
            områden.
          </note>
          <note>
            Syftet med insatserna är huvudsakligen att öka arbetskraftsdeltagandet
            och stärka kompetensen hos de invandrare som bor i dessa områden.
            Avsikten är också att öka de vardagliga kontaktytorna mellan invandrare
            och övriga svenskar. Regeringen beslutade den 28 mars 1996 att
            fördela sammanlagt 108 miljoner kronor till åtta kommuner. Kommunernas
            insatser görs inom ramen för en sammanhållen handlingsplan där
            breda samverkansprojekt skall ge utrymme för att lokala initiativ
            och olika behov lyfts fram. Det utvecklingsarbete som regeringen
            vill stimulera är ett långsiktigt och kontinuerligt arbete som
            måste bedrivas under en lång följd av år i kommunerna. En fortsatt
            statlig stimulans av utvecklingen i utsatta bostadsområden är
            därför tänkbar och kan avse såväl ytterligare kommuner som fler
            bostadsområden inom redan utsedda kommuner.
          </note>
          <note>
            Avslutningsvis vill jag också understryka att i många av de bostadsområden
            som brottas med segregationsproblem finns en kraft och ett engagemang
            för att skapa en känsla för det egna bostadsområdet eller den
            egna hembygden. Där finns en kraft till förändring. Den vanmakt
            och otrygghet som funnits bland de boende har i många fall vänts
            till stolthet och framtidstro. Kampen mot den ökande segregationen
            är en kamp för jämlika levnadsvillkor för alla, oavsett bakgrund
            eller etnisk tillhörighet.
          </note>
          <note type="speaker">
            Anf. 25 GUN HELLSVIK (m)
          </note>
          <note>
            Fru talman! Låt mig först tacka socialministern för svaret, även
            om jag inte anser att det gav någon information om vilka tankar
            den socialdemokratiska regeringen har vad gäller åtgärder mot
            den alltmer utbredda segregationen i det svenska samhället.
          </note>
          <note>
            En enda konkret åtgärd nämns av socialministern, nämligen att
            108 miljoner fördelats till åtta kommuner för särskilda insatser
            i invandrartäta områden. Jag, och säkert många med mig, skulle
            uppskatta information om hur dessa pengar skall användas och vilka
            mera konkreta problem som avses lösas. Dagens interpellationsdebatt
            är ett lämpligt tillfälle för socialministern att redovisa analysen
            bakom fördelningsbeslutet i mars i år.
          </note>
          <note>
            Eftersom svaret saknar visioner och ytterligare konkreta förslag
            vill jag gärna få socialministerns kommentarer till förslag som
            i dagarna presenterats av andra socialdemokratiska företrädare.
          </note>
          <note>
            I förra veckan presenterade Björn Rosengren Invandrarpolitiska
            kommitténs betänkande. Bland de framlagda förslagen finns bl.a.
            förlängd provanställning för invandrare. Den borgerliga regeringen
            genomförde en sådan generell förändring, men denna kom att omfattas
            av den nuvarande regeringens återställariver. Nu dyker den upp
            på nytt som lämplig för invandrare. Hur ser socialministern på
            ett sådant förslag? Om det är värt att diskutera för invandrare,
            varför då inte också öka andra arbetslösas möjligheter att komma
            in i gemenskapen på arbetsmarknaden genom samma åtgärd?
          </note>
          <note>
            I går fick vi, fortfarande från socialdemokratiskt håll, höra
            att möjligheterna till lägre löner borde finnas för invandrare.
            Även här finns det skäl att fråga sig varför inte också svenska
            arbetslösa skall få tillträde till arbetsmarknaden med hjälp av
            lönedifferentiering eller sänkta lönekostnader för arbetsgivare.
            Det är svårt för varje enskild arbetslös. Om man ingår i den största
            eller minsta gruppen påverkar inte den arbetslöses känsla av utanförskap.
            Gårdagens förslag uppfattade jag var avsett att förbättra invandrares
            och flyktingars möjligheter att förverkliga det egenföretagande
            som många strävar efter. Anställning av närstående skulle genom
            sänkta kostnader underlättas.
          </note>
          <note>
            Det finns skäl att dra paralleller inte bara till, som jag nyss
            gjorde, diskussionen om ökade möjligheter till lönedifferentiering
            i allmänhet utan också till de av bl.a. Björn Rosengren framförda
            tankarna att underlätta anställning i hemmen. Även denna diskussion
            skulle jag vilja ha kommenterad av socialministern med utgångspunkt
            från de sociala aspekterna.
          </note>
          <note>
            Slutligen vill jag ta upp en annan aktuell fråga. I
          </note>
          <note>
            dagarna har regeringen överlämnat sitt förslag rörande friskolor
            till lagrådet. Vi minns ju den socialdemokratiska kritiken mot
            den borgerliga friskolereformen, och nu kommer återställaren.
            Anser inte socialministern att friskolorna har någon betydelse
            i diskussionen om social segregation?
          </note>
          <note>
            Anf. 26 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Gun Hellsvik ställer mig inför ett elddop när jag
            skall försöka att kommentera både friskolor och mycket av det
            som ligger på Leif Blomberg, och helst i detalj. Jag kommer inte
            att klara att göra detta. Men när det gäller dessa 108 miljoner
            kronor kan jag säga att de ju gick till åtta kommuner.
          </note>
          <note>
            Som exempel beviljades Botkyrka, Göteborg, Malmö och Stockholms
            kommuner vardera 18 miljoner för insatser i två invandrartäta
            bostadsområden. Haninge,
          </note>
          <note>
            Huddinge, Solna och Södertälje fick vardera högst 9
          </note>
          <note>
            miljoner för insatser i ett invandrartätt område.
          </note>
          <note>
            Här är det breda samverkanslösningar som man är ute efter och
            lokalt förändrade insatser. Det kan gälla boende, föreningar,
            arbetsförmedling, försäkringskassa och socialtjänst och om hur
            vi skapar samarbete och samverkan så att vi drar åt samma håll,
            så att vi inte splittrar resurserna för mycket och så att vi åstadkommer
            en större integrering. I kommentarerna till detta sade man att
            det i basen naturligtvis handlar om att få in fler invandrare
            på arbetsmarknaden och i det övriga samhällslivet också. Där krävs
            det både bra metoder och långsiktigt arbete. Mycket ligger på
            de enskilda kommunerna för att hitta nya metoder att nå fram och
            att samarbeta på.
          </note>
          <note>
            När det gäller de mer långsiktiga målen och regeringens nationella
            handlingsprogram mot segregation handlar det sammanfattningsvis
            om likvärdiga förutsättningar på alla områden.
          </note>
          <note>
            Det handlar om arbete åt alla. Där måste man inrikta arbetet
            på de speciella problem som möter många invandrare.
          </note>
          <note>
            Det handlar om inflytande för alla. Det behövs många fler invandrare
            i politiken.
          </note>
          <note>
            Vidare handlar det om svenska för alla. Hur går det med svenskundervisning?
            Vi vet att man måste ha tillgång till språket för att kunna hävda
            sig och klara sig väl. Det behövs insatser från alla. Vi har mycket
            att ändra på både i vårt synsätt och i våra attityder.
          </note>
          <note>
            Alla måste ha bra bostäder. Vi måste motverka främlingsfientligheten.
            Den kommer också i spåren av att det blir mycket tuffare socialt
            och att klyftorna växer mellan människor. Jag kan se det i brev
            som vi får. Där säger man att det är invandrarna som kostar så
            mycket pengar att det inte blir något över till andra människor.
            Det är naturligtvis en mycket farlig utveckling när olika grupper
            ställs mot varandra på det här sättet. Där har vi alla ett ansvar.
          </note>
          <note>
            Jag ger mig inte in på att kommentera friskolorna.
          </note>
          <note>
            Jag vet inte om de har någon större betydelse. Jag tror inte
            att det är invandrarbarnen som främst går i friskolor. Sedan kan
            man ha olika ideologiska utgångspunkter när man diskuterar friskolor,
            och jag vet inte om vi skall ge oss in på det. Men vår politik
            går ut på att vi måste se till att få folk i arbete så att de
            kan försörja sig själva. På alla de andra områdena, från bostäder
            till svenskundervisning, måste vi jobba mycket med att förändra
            våra egna attityder och vår egen kontakt med många av invandrarna.
            Vi måste också se till att myndigheterna samverkar i stället för
            att kanske motarbeta varandra ibland eller i alla fall vidta motstridiga
            åtgärder. Det måste vara grunden för vårt arbete för integration.
          </note>
          <note type="speaker">
            Anf. 27 GUN HELLSVIK (m)
          </note>
          <note>
            Fru talman! Det var inte min avsikt att avkräva socialministern
            några detaljer. Däremot ville jag ha litet mera filosofiska resonemang
            och tankar bakom den politik som bedrivs eller avses bedrivas.
          </note>
          <note>
            I det här inlägget vill jag gärna diskutera frågan om utanförskapet
            litet ytterligare. Att vara en formell del av en gemenskap utan
            att ha någon möjlighet att påverka sin egen situation eller att
            själv kunna avgöra om man vill vara i eller stanna i denna gemenskap
            är ingen god grund för känslan av delaktighet eller trygghet.
            Grunden för tryggheten ligger i att vara herre över sig själv.
            Det är en självklarhet för varje humanist att ge skydd och stöd
            åt den som inte har trygghet. Men strävan måste vara att arbeta
            för ett samhälle där fler blir oberoende av det allmänna, men
            där man samtidigt accepterar enskilda individers beroende av varandra.
          </note>
          <note>
            I Sverige har utvecklingen under efterkrigstiden varit den motsatta.
            Den har syftat till - säkert välment
          </note>
          <note>
            - att minska människors beroende av varandra. Men i stället har
            vårt beroende av det offentliga ökat.
          </note>
          <note>
            Regeringens vårproposition fortsätter på den inslagna vägen.
            Omfattande besparingar med skattehöjningar klämmer det svenska
            folket från två håll.
          </note>
          <note>
            Möjligheterna att forma den egna tillvaron minskar för i stort
            sett alla. Flertalet kommer naturligtvis att ha det fortsatt drägligt.
            Men de som i dag redan står utanför får inga möjligheter att själva
            förbättra sin situation, och de som hittills levt på marginalen
            riskerar att hamna i den segregerade zonen.
          </note>
          <note>
            Det finns skäl för mig att här på nytt ta upp frågan om möjligheterna
            för familjer att välja skola. Socialministern kommenterade sin
            tro i fråga om sammansättningen av elever i våra friskolor. Barn
            med invandrar- och flyktingbakgrund är faktiskt kraftigt överrepresenterade
            i våra friskolor. Även om man rensar bort etniskt och religiöst
            inriktade friskolor finner man fortfarande att invandrarbarnen
            är överrepresenterade.
          </note>
          <note>
            Vad är det ett uttryck för? Jo, det är ett naturligt uttryck
            för föräldrarnas ansträngningar att ge sina barn en så god start
            i Sverige som möjligt. Den som motsätter sig detta har därmed
            också sagt att föräldrarna inte vet sina barns bästa.
          </note>
          <note>
            I vissa av de s.k. miljonprogramområdena kan vi i dag se, precis
            som socialministern nämnde, att undermåliga kunskaper i svenska
            språket, som i sin tur innebär dålig skolunderbyggnad i övrigt,
            är en bidragande orsak till mycket av det onda. Det är inte så
            konstigt. När förmågan att göra sig förstådd med ord inte räcker
            till ligger naturligtvis våldet nära till hands.
          </note>
          <note>
            Jag är övertygad om att vi är helt överens om att alla barn skall
            ha rätt att lära sig god svenska. Det är förödande och en grund
            för utanförskap när unga människor lämnar skolan med rakt igenom
            bristfälliga kunskaper och dåliga betyg och därmed i princip blir
            utestängda från arbetsmarknaden.
          </note>
          <note>
            Det vore därför väsentligt att få höra socialministern mera konkret
            redovisa vilka diskussioner som förs och vilka planer som finns
            i samarbetet mellan socialministern och utbildningsministern för
            att ge våra unga en bättre start.
          </note>
          <note>
            Anf. 28 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Jag känner mig litet förvirrad. Jag vet inte riktigt
            var fokus är i den här debatten. Om det är en allmänpolitisk och
            allmänideologisk diskussion om utanförskap som vi för kan det
            leda väldigt långt.
          </note>
          <note>
            Eller skall vi kanske koncentrera oss på våra invandrare, våra
            nya medborgare i landet, och på hur de har det?
          </note>
          <note>
            Jag vet inte om det är att svära i kyrkan att fråga om det är
            så bra egentligen - om det är sant som Gun
          </note>
          <note>
            Hellsvik säger, och det är det säkert - att invandrarna är kraftigt
            överrepresenterade i friskolorna. Leder det till ökad integration?
          </note>
          <note>
            Jag tycker i själva verket att det har varit en väldig styrka
            att ha fått växa upp med ett skolsystem i Sverige som innebar
            att vi verkligen möttes. Det var verkligen så att storföretagarens
            söner och döttrar gick i samma skola, att vi alla skulle behandlas
            lika, att vi fick umgås på rasterna och att det inte fanns någon
            skillnad mellan oss.
          </note>
          <note>
            Jag tror att detta är någonting som är ganska unikt för vårt
            skolsystem. Vi har så här långt lyckats med att hålla ihop den
            svenska skolan på den här punkten, och det har nog varit mycket
            bra för det svenska samhället. Jag tror att detta har överbryggat
            klyftor och hjälpt oss att få en demokratisk samhällssyn.
          </note>
          <note>
            Därför tror jag att överrepresentationen i själva verket kan
            vara negativ på sikt och bidra till att det blir en större segregation
            i stället. Jag tror att vi behöver göra mycket mer.
          </note>
          <note>
            Jag tror inte att det finns någon väg tillbaka och att det går
            att avskaffa friskolorna. Den proposition som kommer nu handlar
            mer om hur vi skall ha det med tillsyn och med statsbidrag, så
            att inte friskolorna äter ut det övriga skolsystemet och tryggheten
            för andra elever. Jag tycker att det verkar högst rimligt att
            man gör sådana förändringar.
          </note>
          <note>
            När det gäller svenskundervisning behöver vi göra mycket mer.
            Jag tror att många av de invandrare som nu själva är ute i skolorna
            och pratar om värdet och vikten av att tillägna sig det svenska
            språket tillräckligt väl gör en jätteviktig och bra insats. Jag
            har träffat några av dem. De kan också bli förebilder, och det
            är viktigt.
          </note>
          <note>
            Grunden måste fortsättningsvis vara arbete åt alla.
          </note>
          <note>
            Vi måste göra mycket större insatser, så att man kan försörja
            sig själv och bli skattebetalare i stället för bidragstagare.
            Då kan man också påverka sin egen tillvaro och göra sina egna
            val på ett helt annat sätt än om man är bidragsberoende. På den
            punkten är det självklart var jag och regeringen står.
          </note>
          <note type="speaker">
            Anf. 29 GUN HELLSVIK (m)
          </note>
          <note>
            Fru talman! Jag beklagar om jag har förvirrat socialministern.
          </note>
          <note>
            Jag tycker nog att min interpellation är mycket tydlig. I och
            för sig nämns invandrare i interpellationen. Men interpellationen
            talar om Sverige som ett allt mer segregerat land, och jag, i
            varje fall, är medveten om att denna segregation inte bara drabbar
            invandrare och flyktingar utan även dem som har sina rötter i
            Sverige. Min fråga löd: Vilka intitiativ avser regeringen vidta
            för att få till stånd ett förändringsarbete som motverkar segregation
            och återger människor möjligheter att påverka sin egen situation?
            Jag beklagar om jag har varit förvirrande.
          </note>
          <note>
            Jag skall ge en kommentar när det gäller friskolorna och segregation.
            Många av de invandrar- och flyktingbarn som i dag går i friskolor
            tack vare skolpengen har kommit bort från en segregerad miljö,
            eftersom de bor i miljöer där en dominerande del av familjerna
            är invandrarfamiljer. Det tycker jag att socialministern också
            kan ta med i sina tankar.
          </note>
          <note>
            Jag vill i mitt avslutande inlägg citera Tage Erlander, vilket
            jag också gjorde i min interpellation. Tage
          </note>
          <note>
            Erlander uttalade efter ett långt liv i reformistens tjänst:
            "Meningen var ju att hjälpa människor, inte att ta ifrån dem ansvaret."
          </note>
          <note>
            Efter de svar jag har fått måste jag tyvärr konstatera att socialministern
            fortsätter på den inslagna vägen och ökar människors beroende
            av det offentliga.
          </note>
          <note>
            Anf. 30 Socialminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Varifrån kommer talet om att man inte skulle ta ansvar?
            Om det är någon som får ta ansvar för sitt liv så är det väl den
            som är arbetslös och som har drabbats av sociala problem. Det
            krävs en enorm kraft och förmåga att fortfarande upprätthålla
            sin mänskliga värdighet och sin tillvaro om man är arbetslös.
            Det är inte så att man förvandlas till något kolli som samhället
            tar hand om. Det krävs verkligen all kraft och styrka av en människa
            att leva i en sådan situation. Samma sak är det om man är gammal
            och är utlämnad till människor som skall vårda och ta hand om
            en; det krävs enormt mycket.
          </note>
          <note>
            Jag kommer ihåg att jag läste en artikel i Dagens
          </note>
          <note>
            Nyheter för ett tag sedan om en man som var i 55-
          </note>
          <note>
            årsåldern och som hade varit arbetslös i tre år. Han beskrev
            sin vardag och just detta att hålla sig uppe, att kliva upp på
            morgonen, att fortfarande kunna hålla sig snygg och att någon
            gång kunna gå ut och dansa och få sitt liv och sin värdighet tillbaka.
          </note>
          <note>
            Det är fel att påstå att man skulle lämna över sig till samhället.
            Det är inte så. Jag tror inte heller att människor är hjälpta
            av att vi beskriver det så. Vi skall vara väldigt glada för att
            vi har lyckats upprätthålla ett välfärdssystem så länge i det
            här landet.
          </note>
          <note>
            Att vi gör alla de här förändringarna nu beror på att vi tror
            att det bästa sättet att garantera människors trygghet och värdighet
            i fortsättningen också är att ha ett generellt välfärdssystem
            så att vi kan överbrygga klyftor mellan människor och integrera
            människor. Vi måste ha folk i jobb och utbildning för att klara
            av det och för att ha råd med det. Det gäller ju inte bara nästa
            år, utan det gäller för barn och barnbarn också.
          </note>
          <note>
            Vi vill att de skall ha samma rättigheter. Det är det vi kämpar
            för.
          </note>
          <note>
            Jag tror fortfarande att vi håller alldeles rätt kurs.
          </note>
          <note>
            Vi försöker halvera arbetslösheten. Det är ett djärvt politiskt
            mål, men vi måste våga sätta upp det målet.
          </note>
          <note>
            Vi måste också se till att vi har den bästa utbildningen i världen
            för våra ungdomar.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1995/96:128 om trafiksituationen
            i Göteborg
          </note>
          <note>
            Anf. 31 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Hanna Zetterberg har frågat mig om det inte är Göteborgs
            politiska majoritet som skall få avgöra Göteborgsprojektens genomförande.
          </note>
          <note>
            Finansieringen av Göteborgsöverenskommelsen har som grundprincip
            att vägprojekten skall finansieras med vägavgifter och att kollektivtrafikprojeketen
            skall finansieras med statsbidrag och kommunernas egna medel.
          </note>
          <note>
            Riksdagen har bemyndigat regeringen att dels låta
          </note>
          <note>
            Vägverket ta upp lån på sammanlagt 260 miljoner kronor för att
            finansiera förberedelsearbeten för de avgiftsfinansierade delarna,
            dels betala ut bidragen på
          </note>
          <note>
            1,6 miljarder kronor till kollektivtrafikinvesteringarna. Dessa
            bemyndiganden har givits mot bakrgund av en av alla regionens
            kommuner godkänd överenskommelse.
          </note>
          <note>
            Det pågår diskussioner i Göteborgsområdet om avgiftssystemet
            i överenskommelsen. Folkpartiet och
          </note>
          <note>
            Moderaterna i regionen har deklarerat att man inte stöder Vägtullsutredningens
            förslag till vägtullfinansiering. Därmed finns det en viss risk
            att den överenskomna finansieringen av upptagna lån äventyras.
          </note>
          <note>
            Hittills har lån på ca 170 miljoner kronor tagits upp. Genom
            att tills vidare stoppa aktuella igångssättningar av vägprojekt
            och utbetalningar av bidrag till kollektivtrafikinvesteringar
            kan dels ökningen av skulden hejdas, dels den uppkomna skulden
            finansieras. Om överenskommelsen inte längre visar sig giltig,
            dvs. att kommande kommunala ställningstaganden fortsatt är negativa
            mot vägtullsfinansieringen, måste hela överenskommelsen omprövas
            och omförhandlas.
          </note>
          <note>
            I så fall avser jag föreslå regeringen att återkomma till riksdagen
            med förslag till användning av de till överenskommelsen avsatta
            medlen. Om regionen däremot vill hålla fast vid överenskommelsen
            kommer jag vid en sådan signal se till att utbetalningarna återupptas
            enligt den uppgjorda planen.
          </note>
          <note>
            Hittills har ca 700 miljoner kronor betalats ut i statsbidrag
            till kollektivtrafikprojekt av det i överenskommelsen avsatta
            beloppet på 1,6 miljarder kronor.
          </note>
          <note>
            När det gäller vägprojekten har som jag tidigare nämnde 170 miljoner
            kronor använts till förberedelsearbeten. I överenskommelsen anges
            att ca 7 miljarder kronor skall användas till vägprojekt. Detta
            innebär att huvuddelen av de hittills förbrukade medlen har gått
            till kollektivtrafiken.
          </note>
          <note>
            Mot bakgrund av de samband jag nu redovisat anser jag att det
            inte bara är en majoritet av Göteborgspolitiker utan också riksdag
            och regering som skall ha ett väsentligt inflytande i genomförandet
            av en överenskommelse som är träffad mellan regionen och staten.
          </note>
          <note type="speaker">
            Anf. 32 HANNA ZETTERBERG (v)
          </note>
          <note>
            Fru talman! Jag får till att börja med tacka kommunikationsministern
            för svaret. Jag kan förstå om
          </note>
          <note>
            Ines Uusmann är orolig för att de statliga garantierna skall
            behöva betalas ut och projektet finansieras på annat sätt än vad
            det var tänkt från början, när nu en del politiska partier lämnar
            den överenskommelse som träffats. Jag kan alltså förstå förstå
            den oron, och jag hoppas att Ines Uusmann lägger sig i den här
            debatten litet med tanke på de miljöproblem som finns i området
            och kanske även forsättningsvis gärna ser en finansiering av projektet
            genom en avgift på biltrafiken i Göteborgsregionen.
          </note>
          <note>
            Det som händer när man nu stoppar utbetalningarna är framför
            allt att projekten inom kollektivtrafiken drabbas. När det gäller
            vägbyggen har jag förstått att de i princip fortsätter som vanligt.
            Där har inte situationen förändrats. Men när det gäller kollektivtrafiken
            handlar det om att naturgasbussar inte kan köpas in så som det
            lovats, för det saknas pengar, och det handlar om ringlinjer för
            spårvägen och bussterminaler. Det är naturligtvis så att Ines
            Uusmann inte kan de lokala trafiksystemen i Göteborg, och det
            begär jag inte heller, men man kan säga att kollektivtrafiken
            är enormt mycket mer utbyggd i Stockholm än i Göteborg. Göteborg
            är en stad som växer väldigt snabbt. I
          </note>
          <note>
            Stockholm är det dubbelt så många som åker kollektivt. Det handlar
            framför allt om de satsningar som gjordes på 50-talet där staten
            också gick in med stora summor som garantier och i form av bidrag
            för att bygga ut främst tunnelbanan. I Göteborg bygger man snarare
            ut motorvägar och har ett av Sveriges bästa system vad gäller
            vägtrafik. Det kan naturligtvis sägas öka trafiksäkerheten, och
            det är bra.
          </note>
          <note>
            Jag menar att det faktiskt ligger ett starkt intresse även från
            statens sida att minska biltrafiken i Göteborg. Det kommer ju
            rapport efter rapport och delegation efter delegation som pekar
            på de problem som vi har i dag med biltrafik, t.ex. Klimatdelegationen.
          </note>
          <note>
            Med tanke på de siffror som ligger till grund för hela den här
            överenskommelsen kan man kanske börja diskutera att göra om den.
            En femtedel satsas på kollektivtrafik och fyra femtedelar på vägtrafik
            i en stad som växer enormt och där vi verkligen behöver satsa
            på kollektivtrafik. Jag skulle vilja att kommunikationsministern
            kommenterar detta.
          </note>
          <note>
            Jag vill också poängtera att när det gäller kollektivtrafikdelarna
            i överenskommelsen är den politiska majoriteten konstant. Inget
            parti har gått emot tankarna på ringleder för spårvägen. Det är
            också viktigt att komma ihåg att det faktiskt är den delen som
            nu blir lidande. Jag skulle framför allt vilja ha en kommentar
            till projektets vidare finansiering. Jag tror att den politiska
            majoriteten i Göteborg kommer att hitta lösningar för finansieringen,
            även om det inte blir i form av vägtullar utan på något annat
            sätt. Jag skulle vilja att kommunikationsministern poängterar
            att det är biltrafiken som skall finansiera systemet.
          </note>
          <note type="speaker">
            Anf. 33 KENTH SKÅRVIK (fp)
          </note>
          <note>
            Fru talman! Det finns mycket i det som Hanna
          </note>
          <note>
            Zetterberg här framfört som är viktigt och riktigt med tanke
            på trafikarbetet och miljöarbetet i Göteborgsregionen. Riksdagen
            sade, som ministern nämnde, våren
          </note>
          <note>
            1991 ja till att ge Göteborgsregionen ett värdesäkrat bidrag
            på 1,3 miljarder kronor. Ett villkor för statsbidraget var att
            syftet med Göteborgsöverenskommelsen kunde uppnås i sina huvuddrag.
            Riksdagen har därefter behandlat vissa planförändringar i överenskommelsen
            och sagt ja till att ge begränsade lånegarantier för att finansiera
            vissa förberedelsearbeten för vägprojekt som omfattas av överenskommelsen.
          </note>
          <note>
            Riksdagen har också sagt ja till att betala ut kollektivtrafikpengar
            i enlighet med överenskommelsen.
          </note>
          <note>
            Precis som kommunikationsministern sade förut har en del av de
            utlovade pengarna, ca 700 miljoner kronor, redan betalats ut.
            Men på grund av den uppkomna situationen har beslut fattats om
            att inga ytterligare pengar kommer att utbetalas på grund av att
            man i förhandlingarna - därmed gällande beslutet om vägtullar
            i nämnda region - inte lyckats nå en gemensam ståndpunkt.
          </note>
          <note>
            De problem som nu uppstår är att även kollektivtrafikarbeten
            läggs på is. På grund av att regeringen stoppar utbetalningarna
            av kollektivtrafikpengar kommer man inte att kunna fullfölja det
            arbete som påbörjats med att göra det lättare för befolkningen
            i nämnda region att åka kollektivt. Jag är helt på det klara med
            att det var en paketlösning som nåddes av riksdag och regering.
            Jag anser att det i det läge som uppstått är bättre att fullfölja
            utbyggnaden av kollektivtrafiken för att därmed göra det lättare
            för folk att resa kollektivt i Göteborgsregionen än att nu efter
            påbörjat arbete stoppa utbetalningen och därmed fortsätta att
            prioritera det enskilda bilåkandet.
          </note>
          <note>
            Det finns en god vilja i regionen att försöka finna en lösning
            på de problem som uppstått. Man arbetar vidare för att gemensamt
            lösa de problem som uppstått.
          </note>
          <note>
            De som drabbas under denna tid är Göteborgsregionens ca 1 miljon
            invånare. Det finns i Göteborgsregionen, liksom i Storstockholm,
            en stor skara människor som är skeptiska mot biltullar. Därför
            anser jag att vi borde ge politikerna ytterligare möjligheter
            att se över vad det kan finnas för andra lösningar. Med tiden
            kommer de att finna lösningar i gemensam anda.
          </note>
          <note>
            Detta är bättre än att tvinga på dem lösningar som man inte är
            till freds med.
          </note>
          <note>
            Därför vill jag fråga kommunikationsministern:
          </note>
          <note>
            Finns det någon möjlighet att tänka sig att ta tillbaka beslutet
            om innehållande av resterande pengar för kollektivtrafikutbyggnaden
            och därmed också ge tid för att finna den bästa och gemensamma
            lösningen för den övriga utbyggnaden och trafikplaneringen i Göteborgsregionen?
          </note>
          <note>
            Anf. 34 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag vill först påminna om att detta har varit en
            överenskommelse mellan två parter. Om den ena parten backar får
            det naturligtvis konsekvenser som den andra parten också måste
            ta. Det är det som är orsaken till att regeringen nu tillfälligt
            har hållit inne dessa pengar och inte betalat ut dem. De innehållna
            pengarna måste utgöra säkerhet för de upptagna lånen. Regeringen
            kan inte komma tillbaka till riksdagen om vi inte håller på detta.
            Det är grunden till det hela.
          </note>
          <note>
            Jag skall som svar på Hanna Zetterbergs fråga säga att jag också
            har uppfattningen att det är biltrafiken som skall betala infrastrukturen
            för bilresenärerna. Vi tycker likadant i den frågan. Det är det
            som är orsaken till att vi anser att det skall vara ett avgiftssystem.
          </note>
          <note>
            Exakt hur det skall utformas resonerar man nu om en gång till.
            Men det är viktigt att få detta genomfört.
          </note>
          <note>
            Jag tror och hoppas att man skall komma fram till en lösning
            i regionen. Vad jag har förstått vill man ha tid på sig fram till
            slutet av augusti innan man återkommer med något som alla parter
            i regionen kan ställa sig bakom. Om det då skulle visa sig att
            man inte kan komma överens, då är man i en helt ny situation.
            Men min förhoppning är att man skall kunna vara överens och kunna
            gå vidare på den inslagna linjen med bilavgifter. Då kan vi också
            fortsätta utbetalningen.
          </note>
          <note>
            Jag har också ett starkt intresse av att minska biltrafiken i
            Göteborgsregionen precis som i andra storstadsregioner. Det finns
            många förklaringar till det faktum att det är en mindre andel
            kollektivtrafik än i
          </note>
          <note>
            Stockholmsområdet. En förklaring är att man faktiskt cyklar mer
            i Göteborg än i Stockholm. Det får naturligtvis konsekvenser för
            kollektivtrafiken. Det vill vi ju inte förändra. Det finns även
            andra förklaringar.
          </note>
          <note>
            Det var t.ex. inte lika lätt att bygga tunnelbana i Göteborg
            som det var i Stockholm osv.
          </note>
          <note>
            Vägtrafikprojekten är inte stoppade av samma anledning som vissa
            kollektivtrafikprojekt inte heller är stoppade. Det gäller de
            projekt där arbetet är i gång. Det gäller Lundbytunneln. Men på
            kollektivtrafikområdet gäller det ombyggnaderna på Drottningtorget.
            På båda håll finns det alltså sådana delar som faktiskt är i gång.
          </note>
          <note>
            Avslutningsvis vill jag säga att jag delar både
          </note>
          <note>
            Hanna Zetterbergs och Kenth Skårviks förhoppning om att man skall
            komma fram till en gemensam lösning ganska fort. Det är inte så
            lång tid kvar till augusti, och då vet vi vad som gäller.
          </note>
          <note type="speaker">
            Anf. 35 HANNA ZETTERBERG (v)
          </note>
          <note>
            Fru talman! Jag tycker att det är jättebra att man cyklar mer
            i Göteborg. Det beror också på att man där har satsat på cykelbanor,
            vilket är mycket bra.
          </note>
          <note>
            Jag tycker fortfarande att det är litet problematiskt i den här
            situationen just därför att det är så pass många av kollektivtrafikprojekten
            som har stoppats när man redan har lovat att upphandla naturgasbussar.
          </note>
          <note>
            Men detta kan man inte finansiera i dag. Därför står man litet
            handfallen och vet inte riktigt hur man skall tackla situationen.
            Det är möjligt att det går att lösa på ett sätt som jag inte vet
            något om just nu. Det hoppas jag verkligen.
          </note>
          <note>
            Som jag har förstått det finns det en ganska stor vilja i Göteborg
            att lösa detta problem, och lösa det på ett sådant sätt att det
            är biltrafiken som på något sätt finansierar det.
          </note>
          <note>
            Jag funderar på andra projekt där staten har gått in med garantier
            när det gäller lån och där man inte alls är lika noga med vad
            som händer eller om underlaget för överenskommelsen förändras.
            Vi har talat om detta tidigare. Det gäller t.ex. Öresundsbron,
            där stora delar av underlaget för Öresundsbron faktiskt har förändrats.
          </note>
          <note>
            Jag vill därför ställa en fråga till kommunikationsministern.
            Med tanke på de rapporter som kommer i dag och med tanke på att
            överenskommelsen är så pass lös i Göteborgsregionen, är det då
            inte läge att faktiskt ta en strid och påverka överenskommelsen
            i dess helhet så att det blir mer kollektivtrafik än vad det var
            från början, nämligen bara en femtedel, vilket jag inte tycker
            motiveras av det lilla antalet cykelbanor som finns i Göteborg?
            Jag tycker att åtminstone hälften av detta stora projekt borde
            vara kollektivtrafik.
          </note>
          <note>
            Det finns inte en enda utredning som har lagts fram i Sverige
            eller internationellt som pekar på att vi behöver mer bilism i
            Sverige eller i världen och som pekar på att bilismen är bra på
            något sätt. Och Göteborg är en stad som behöver enormt mycket
            kollektivtrafik. Det räcker inte med de cykelbanor som vi har.
          </note>
          <note>
            Det skulle jag gärna vilja ha en kommentar till.
          </note>
          <note>
            Kommunikationsministern kan faktiskt i sin roll trycka på ordentligt
            nu, vilket jag också kan i min roll, men från ett annat håll.
            Jag önskar få en kommentar till detta.
          </note>
          <note type="speaker">
            Anf. 36 KENTH SKÅRVIK (fp)
          </note>
          <note>
            Fru talman! Jag tycker nog att det svar som vi fick av kommunikationsministern
            verkade lovande med tanke på det fortsatta arbetet. De partier
            som har gått emot själva finansieringen av tunnlar och avgifter
            är ju inte emot att man tar ut någon form av fordonsskatt. Men
            de vill i så fall diskutera en annan form, t.ex. någon form av
            regional fordonsskatt under en tid för att finansiera detta. Jag
            tror inte att det skulle vara helt fel att göra det. Jag vet alltså
            att man försöker finna lösningar. Det är ingen som vill stoppa
            själva utbyggnaden, utan det som händer just nu är att det skapas
            oro, och därför vågar man inte starta nya projekt, därför vågar
            man inte köpa in miljövänliga bussar, därför vågar man inte köpa
            in nya moderna spårvagnar, och därför vågar man inte bygga ut
            den ringlinje som kanske skulle bli mycket bra för hela regionen.
            På samma gång är man också rädd för att man med biltullar skulle
            få ett centrum i Göteborg som är mindre levande. Det vill man
            trots allt ha med tanke på alla butiker m.m. som finns där.
          </note>
          <note>
            Jag fick inte heller något svar på om resterande pengar kan tänkas
            betalas ut under hand som arbetet pågår. Jag tror inte att man
            vill ha något i förskott, utan man vill veta att man kan få dessa
            pengar sedan för att fortsätta arbetet och inte tappa tempot i
            arbetet.
          </note>
          <note>
            Det vore bra att få svar på detta. Jag tror att kommunikationsministern
            kan lita på att politikerna i Göteborg kommer att finna en lösning
            på detta, eftersom de är intresserade av att få ett bra och miljövänligt
            trafiksystem.
          </note>
          <note>
            Anf. 37 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! När det gäller relationerna mellan kollektivtrafik
            och vägtrafik är det inte alltid antalet kronor som man satsar
            på det ena och på det andra som är det mest avgörande för vilket
            resultat man får.
          </note>
          <note>
            Ibland kan man använda ganska litet pengar i kronor och ören,
            men det kan ändå ge möjligheter för t.ex.
          </note>
          <note>
            bussar att komma fram i stadsmiljön och göra kollektivtrafiken
            betydligt mer attraktiv. På det sättet gäller det att använda
            varje krona så effektivt som möjligt oberoende av om denna krona
            går till väginvesteringar eller till kollektivtrafikinvesteringar.
            Det är vi säkert egentligen överens om.
          </note>
          <note>
            När det gäller vägtrafikinvesteringarna har de mesta pengarna
            inte planerats att ingå i några nya vägar, utan det är förbättringar
            och förbättrade framkomstmöjligheter i det befintliga systemet
            som det handlar om för att miljön runt dessa leder skall bli bättre
            och vettigare. Jag tror att man måste komma ihåg det.
          </note>
          <note>
            Sedan tycker jag det är viktigt att man skiljer på sina roller.
            Det kan absolut inte vara min roll att ta strid för att nu göra
            om överenskommelsen, utan min roll är att hålla i överenskommelsen
            så länge Göteborgsregionen vill hålla i den. Jag skall inte riva
            upp en överenskommelse som visserligen kan anses vacklande men
            som jag uppfattar att parterna i Göteborgsregionen verkligen är
            angelägna om att hålla ihop. Då skall inte jag klampa in som en
            elefant i en porslinsfabrik och säga att jag tycker det vore käckt
            att göra om alltihop. Den signalen får i så fall komma från Göteborgspolitikerna
            själva, och det har den inte gjort.
          </note>
          <note>
            Det finns en utbetalningsplan, och det är bara 1996
          </note>
          <note>
            års pengar som är tillfälligt stoppade. Om man nu inte vågar
            starta några nya projekt tror jag det beror på att man känner
            osäkerhet parterna emellan i regionen.
          </note>
          <note>
            Om parterna i regionen i stället kände trygghet sinsemellan tror
            jag att man hade kunnat förskottera de pengar det handlar om.
            Nu finns det en osäkerhet, men jag hoppas att den skall lösa upp
            sig i slutet av sommaren.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1995/96:135 om
          </note>
          <note>
            E 4:ans sträckning
          </note>
          <note>
            Anf. 38 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Siw Persson har frågat mig om Vägverket har fått
            i uppdrag av regeringen att planera för en alternativ sträckning
            av E 4:an från Ljungby och söderut samt, om så ej är fallet, om
            regeringen avser att ta upp principfrågan med Vägverket.
          </note>
          <note>
            Nej, Vägverket har inte fått något uppdrag att planera för en
            alternativ sträckning av väg E 4 från
          </note>
          <note>
            Ljungby och söderut.
          </note>
          <note>
            Utbyggnadsplanerna för väg 23 och väg 19 framgår av de regionala
            väghållningsplaner för Region
          </note>
          <note>
            Skåne och Region Sydöst som är antagna tidigare.
          </note>
          <note>
            Regeringen har inte för avsikt att ta några initiativ för att
            förändra innehållet i dessa väghållningsplaner redan nu.
          </note>
          <note>
            De godkända planerna gäller till dess att planerna revideras,
            vilket sker vart fjärde år. Enligt gällande planer kommer ett
            projekt att påbörjas på väg 23
          </note>
          <note>
            innan nya väghållningsplaner har antagits. Det gäller förbifart
            vid Hässleholm, som beräknas komma att påbörjas under år 1997.
          </note>
          <note>
            Nya väghållningsplaner kommer att föreligga fr.o.m. år 1998 och
            avse tidsperioden fram till år
          </note>
          <note>
            2007. De principer som föreslås att gälla vid upprättandet av
            dessa planer kommer regeringen att presentera för riksdagen i
            november i år. En utgångspunkt för regeringens förslag kommer
            att vara Kommunikationskommitténs betänkande, vilket nyligen överlämnades
            till regeringen.
          </note>
          <note type="speaker">
            Anf. 39 SIW PERSSON (fp)
          </note>
          <note>
            Fru talman! Jag vill tacka kommunikationsministern för svaret.
          </note>
          <note>
            Enligt kommunikationsministern har alltså Vägverket inte fått
            något uppdrag att planera för en alternativ sträckning av väg
            E 4 från Ljungby och söderut.
          </note>
          <note>
            Det vore i så fall uppseendeväckande med tanke på vad landets
            högsta beslutande församling, Sveriges riksdag, har beslutat.
          </note>
          <note>
            Regeringen har i proposition föreslagit att E 4:an skall vara
            utbyggd till motorvägsstandard hela sträckan från Skåne till Stockholm
            inom den kommande tioårsperioden. Riksdagen har för sin del, med
            hänvisning till den betydelse E 4:an har för landets kommunikationer,
            uttalat att alla förseningar av utbyggnaden måste undvikas. I
            första hand bör man, enligt utskottets mening, utan dröjsmål bygga
            om nuvarande sträckning genom Skåne till motorvägsstandard.
          </note>
          <note>
            Det som gjorde att jag ställde frågan var att det har framkommit
            olika uppgifter om att man från Vägverkets sida inte respekterar
            riksdagens beslut utan diskuterar andra alternativ, framför allt
            alternativ 4.
          </note>
          <note>
            Vi är alla överens om att det är viktigt att få en enhetlig standard
            på hela E 4:ans sträckning. Vi vet att E 4:an har stora internationella
            transporter och stor betydelse för kontakterna med övriga Europa.
            Av flera olika skäl måste alltså E 4:an få en god internationell
            standard hela vägen. Internationellt god standard är motorvägsstandard.
          </note>
          <note>
            Jag kan därför bara hoppas att regeringen följer riksdagens uppmaning
            att undvika förseningar när det gäller utbyggnaden av E 4:an till
            motorvägsstandard.
          </note>
          <note>
            Jag förstår att ministern inte kan föregripa utredningar och
            annat, men det vore ändå upplyftande för dem som i dag är oroliga
            om ministern kunde ge någon indikation på att det inte skall bli
            så allvarligt som det nu talas om: att vi i Sydsverige och Sydvästsverige
            får minst halverade anslag. Detta skulle naturligtvis också komma
            att slå mot E 4:ans möjligheter att byggas ut.
          </note>
          <note>
            Anf. 40 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag förstod att Siw Persson citerade från ett riksdagsbeslut
            som vi båda känner väl igen -
          </note>
          <note>
            vi satt nämligen båda och tryckte på knapparna när det fattades.
            Beslutet handlar om att E 4:an i sydvästlig riktning skall prioriteras
            före de andra delarna.
          </note>
          <note>
            Detta beslut gäller. Sedan pågår det förberedelsearbeten och
            planförberedelser i myndigheterna, men det är de beslut som är
            fattade i regering och riksdag som skall följas och ingenting
            annat.
          </note>
          <note>
            Jag kan förstå den oro som har kommit upp med anledning av att
            det i Kommunikationskommitténs delbetänkande är avsatt ett mindre
            belopp till nyinvesteringar på vägnätet än i det gamla beslutet
            från 1993.
          </note>
          <note>
            Det är inte bara i Nordvästskåne den här oron har spritt sig,
            utan det gäller många delar av landet. Jag kan förstå och ha respekt
            för att det är på det sättet, men här är faktiskt ett arbete som
            pågår. Vi har en remisstid, och först i november gör vi ett ordentligt,
            sammanhållet ställningstagande till var vi skall prioritera nyinvesteringar
            i förhållande till de stora behov vi har av underhålls- och trafiksäkerhetsåtgärder
            även i den här delen av vägnätet.
          </note>
          <note type="speaker">
            Anf. 41 SIW PERSSON (fp)
          </note>
          <note>
            Fru talman! Jag har full förståelse för att man inte skall ingripa
            i pågående verksamhet när det gäller utredningar och annat. Då
            vill jag i stället fråga ministern så här: Är det ministerns bestämda
            mening att
          </note>
          <note>
            E 4:an måste ha motorvägsstandard genom hela Sverige och att
            det är så viktigt att det måste genomföras så fort det över huvud
            taget går?
          </note>
          <note>
            Anf. 42 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag ställer inte upp på att det måste vara motorväg
            bara för att en väg heter E 4, E 6 eller någonting annat med E
            i början. Det är trafikens behov som skall avgöra exakt vilken
            standard det skall vara på just det avsnittet.
          </note>
          <note>
            Interpellationen handlar faktiskt inte om det. Den handlar om
            ifall man skall svänga av E 4:an ned mot centrala Skåne. Den saken
            tycker jag vi kan diskutera, men jag tror att vi nu skall ta död
            på det s.k. stråktänkande som innebär att det automatiskt skall
            vara motorväg om en väg har ett E i beteckningen. Det kan jag
            inte ställa upp på. Men det skall vara bra standard, och E 4:an
            är en prioriterad del av vägnätet i sydvästra Sverige.
          </note>
          <note type="speaker">
            Anf. 43 SIW PERSSON (fp)
          </note>
          <note>
            Fru talman! Det kan jag hålla med om, och det är lätt att göra
            det. E 4:an på nämnda sträckning har ju så mycket trafik att det
            som ministern nämnde är ett måste. Jag tror alltså att vi är ganska
            så överens.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1995/96:140 om informationstekniken
          </note>
          <note>
            Anf. 44 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Per Unckel har ställt frågor till statsministern
            avseende regeringens planer i fråga om utvecklingen av informationstekniken.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Den förra regeringen uppmärksammade betydelsen av att främja
            utvecklingen av den nya informationstekniken och påbörjade ett
            förtjänstfullt arbete på området, bl.a. genom att tillsätta en
            särskild IT-
          </note>
          <note>
            kommission.
          </note>
          <note>
            Den nya regeringen har självfallet tagit vara på detta arbete,
            men vi har också identifierat ett antal frågeställningar av betydelse
            för den fortsatta utvecklingen och integreringen av informationstekniken
            i vårt samhälle.
          </note>
          <note>
            I omvandlingen från ett utpräglat industrisamhälle till ett mer
            informations- och kunskapsinriktat samhälle öppnar IT-utvecklingen
            stora möjligheter för Sverige. Med en bred och effektiv användning
            av IT inom det privata näringslivet och inom den offentliga sektorn
            ökar vår konkurrenskraft. Den nya tekniken minskar avstånden,
            vilket innebär att landets olika regioner får mera jämlika förhållanden.
          </note>
          <note>
            Men vi får inte bli fartblinda av de möjligheter som IT ger.
            När Per Unckel i förklenande ordalag talar om att IT-arbetet har
            gått in i en lugnare fas ser jag detta som något positivt. Vi
            skall inte rusa i väg och tro att vi är "den globala utvecklingens
            absoluta spjutspets" utan att ha gjort klart för oss vad vi menar
            med de fina orden. Vi måste också vara uppmärksamma så att vi
            inte skapar ett tudelat samhälle - de som har kunskap och tillgång
            till den nya tekniken och de som inte har det. Vi måste försäkra
            oss om att alla medborgare och alla regioner har tillgång till
            den nya tekniken. I detta arbete måste alla delta: stat, kommun,
            landsting, näringsliv, arbetsmarknadens parter m.fl. Vi måste
            samtidigt ta hänsyn till de säkerhets- och sårbarhetsaspekter
            som ett ökat IT-beroende ger upphov till.
          </note>
          <note>
            I den nyligen framlagda IT-propositionen
          </note>
          <note>
            (prop. 1995/96:125) har regeringen lagt fram en strategi för
            Sveriges fortsatt framgångsrika väg in i informations- och kunskapssamhället.
          </note>
          <note>
            I propositionen finns ett förslag till handlingsprogram där staten
            prioriterar insatser på utbildningsområdet, på rättsområdet och
            inom samhällets informationsförsörjning.
          </note>
          <note>
            Utbildningen skall inriktas på ett livslångt lärande.
          </note>
          <note>
            Detta sker genom en IT-strategi på alla utbildningsnivåer: alltifrån
            skolan och vuxenutbildningen, över arbetsmarknadsutbildning och
            kompetensutveckling på arbetsplatser, till högre utbildning och
            forskning.
          </note>
          <note>
            Regeringen anser vidare att varje kommun bör upprätta en IT-strategi
            för skolan som är i samklang med kommunens övergripande IT-strategi.
            Vi avser också att stärka insatserna för lärarutbildningarna.
          </note>
          <note>
            Skolverket och Högskoleverket skall få i uppdrag att utveckla
            ett informationssystem som skall stimulera framväxten av IT-baserade
            läromedel, s.k. läromedier.
          </note>
          <note>
            Vi måste också anpassa lagstiftningen så att den nya tekniken
            kan bli det goda verktyg vi vill att den skall vara. Målsättningen
            är att vi inom tre år skall ha genomfört nödvändiga författningsändringar
            inom de prioriterade rättsområdena integritetsskydd, elektronisk
            dokumenthantering i offentlig förvaltning, upphovsrätt, reglering
            av distansarbete och telelagen. Min förhoppning är att vi kan
            klara av det mesta av dessa anpassningar på än kortare tid.
          </note>
          <note>
            I IT-strategin är infrastrukturen självklart viktig.
          </note>
          <note>
            Vi skall ha en hög tillgänglighet till basinformation, och den
            skall vara tillväxtbefrämjande. Detta sker genom en integrerad
            utveckling av
          </note>
          <note>
            IT/telekommunikationer och fysiska transporter, en översyn av
            telelagen och en förbättrad tillgänglighet till och kvalitet i
            offentliga grunddatabaser.
          </note>
          <note>
            Slutligen vill jag nämna att IT-kommissionens uppgift är dels
            att vara rådgivande åt regeringen i övergripande och strategiska
            frågor på IT-området, dels att vara pådrivande och kunskapsspridande
            på området. Beroende på utfallet av riksdagens behandling av IT-propositionen
            kan det bli aktuellt med en viss revidering av IT-kommissionens
            uppdrag.
          </note>
          <note type="speaker">
            Anf. 45 STIG SANDSTRÖM (v)
          </note>
          <note>
            Fru talman! Jag har begärt ordet därför att jag tycker att Per
            Unckels interpellation är intressant. Den har också litet grand
            en filosofisk karaktär. Jag har några frågor till Per Unckel och
            hoppas på ett förtydligande. I väntan på att Per Unckel kommer
            till kammaren kan jag kanske ställa några frågor till kommunikationsministern.
            En del av frågorna är litet allmängiltiga. Dessutom är det här
            ett ämne som intresserar många, kanske framför allt ungdomar.
          </note>
          <note>
            Det är några skrivningar i interpellationen som jag tänkte ta
            upp. Per Unckel säger att de förslag som regeringen presenterat
            är knappast ägnade att bryta den negativa trenden vad gäller Sveriges
            ställning på informationsteknikområdet. Jag undrar vad Per
          </note>
          <note>
            Unckel menar med det. Jag uppfattar inte att det är en negativ
            trend på informationsteknikområdet i Sverige.
          </note>
          <note>
            Snarare är det nog tvärtom. Sverige är väl ett av de datatätaste
            länderna i världen. Problemet i vårt samhälle är nog inte att
            vi har för litet datakraft. Snarare använder vi den kanske inte
            fullt ut eller på bästa sätt.
          </note>
          <note>
            Vidare önskar Per Unckel enligt interpellationen att sådana åtgärder
            vidtas som är ägnade att göra det svenska samhället så flexibelt
            och dynamiskt att det kan ta till vara de möjligheter som informationstekniken
            erbjuder. Jag undrar vad som avses med det som sägs i den meningen.
          </note>
          <note>
            Eftersom Per Unckel nu har kommit till kammaren upprepar jag
            den senaste frågan. Vad menar alltså interpellanten med det som
            sägs om att åtgärder måste vidtas som är ägnade att göra det svenska
            samhället så flexibelt och dynamiskt att det kan ta till vara
            de möjligheter som informationstekniken erbjuder? Jag vet inte
            riktigt vad som menas med detta.
          </note>
          <note>
            Litet senare i interpellationen säger Per Unckel att det inte
            är först och främst de tekniska förändringarna som är intressanta
            när det gäller den nya informationstekniken, utan det rör de mest
            grundläggande ekonomiska och sociala strukturerna i samhället.
            Vilken vision har Per Unckel i det fallet? Vad handlar det egentligen
            om där?
          </note>
          <note>
            Jag tror, och det står att läsa om i IT-
          </note>
          <note>
            propositionen, att den nya tekniken kan vara strukturomvandlande
            av samhället - den kan förändra vårt samhälle. Frågan är då: På
            vilket sätt? Man kan ju tänka sig att det går åt flera håll. Det
            kan ju gå i negativ riktning, som kommunikationsminstern nämner
            i sitt svar. Det kan alltså öka utanförskapet, så att vi får ett
            tudelat samhälle där några inte hinner med i den snabba utvecklingen.
            Men man kan också tänka sig den förändring som vi från vår sida
            vill se, nämligen att arbetstiden samtidigt kortas och att vi
            utnyttjar tekniken där. Vi ändrar alltså på normalarbetsdagen
            och påbörjar samtidigt en strukturomvandling av samhället. Därmed
            utnyttjas tekniken och det blir utrymme för, som det sägs här,
            det livslånga lärandet.
          </note>
          <note>
            Det gäller alltså bättre möjligheter till fritid, utbildning
            och fri verksamhet.
          </note>
          <note>
            Anf. 46 TALMANNEN
          </note>
          <note>
            Nu har Per Unckel ordet. Får jag erinra om att såväl ledamöter
            som regeringens företrädare får vara beredda på att frågor kan
            ta både kortare och längre tid än man från början kan läsa sig
            till.
          </note>
          <note type="speaker">
            Anf. 47 PER UNCKEL (m)
          </note>
          <note>
            Fru talman! Det är säkerligen ett alldeles korrekt påpekande.
          </note>
          <note>
            Får jag tacka kommunikationsministern för svaret, som jag gudskelov
            haft möjlighet att läsa innan det avgas och därför vet vad det
            innehöll.
          </note>
          <note>
            Jag är inte riktigt övertygad av det svar som kommunikationsministern
            avger att hon till fullo inser dynamiken i den informationsteknikutveckling
            som
          </note>
          <note>
            Sverige för närvarande befinner sig mitt uppe i.
          </note>
          <note>
            Dessutom tror jag att man gör klokt i att inse att informationstekniken
            i sig inte är den enda faktor som just nu dramatiskt är på väg
            att omvandla villkoren för mänskligt och industriellt liv. Tillsammans
            med den verkar också den glada och välkomna seger som marknadsekonomin
            uppenbarligen nu vinner i land efter land världen över liksom
            globaliseringen av ekonomin.
          </note>
          <note>
            Många ser informationsteknikutvecklingen tillsammans med det
            jag nyss nämnde som ett slags parallell i vår tid till det som
            inträffade när ångan och ångmaskinen tog över de industriella
            processerna på
          </note>
          <note>
            1800-talet. De här tillsammantagna effekterna, fru talman, leder
            till många olika konsekvenser, men bl.a.
          </note>
          <note>
            en som jag ber kommunikationsministern särskilt notera: Omvandlingshastigheten
            i våra samhällen tilltar nu mycket raskt.
          </note>
          <note>
            Det som var sant och vist för någon tid sedan är inte sant och
            vist i dag, vilket i sin tur ställer mycket dramatiska krav inte
            först och främst på informationsteknikstrategier, utan på strategier
            för att vårt samhälle totaliter skall ha förmågan att dra nytta
            av den nya omvandlingshastighetens alla möjligheter.
          </note>
          <note>
            På den punkten skulle jag vilja fråga kommunikationsministern
            om hon har några kommentarer till hur det svenska samhället i
            stort, givet detta, är rustat för att dra nytta av det goda som
            den nya tekniken bland mycket annat för med sig. Jag skulle för
            min del vara beredd att pröva hypotesen att det svenska samhället
            har mycket påtagliga brister i de här hänseendena, eftersom vi
            dess värre fortfarande är ett bland några av de mest överreglerade
            samhällena på jorden. Överreglerade samhällen får extrema svårigheter
            att dra nytta av den finmaskiga samhällsutveckling i många varierade
            former som bl.a. är informationsteknikens signum.
          </note>
          <note>
            Det var egentligen min första fråga till kommunikationsministern.
            Utifrån det svar hon har givit tror jag att hon behöver öka tempot
            i de här hänseendena om hon skall kunna bidra till att det svenska
            samhället har en möjlighet att dra nytta av allt det som nu erbjuds.
          </note>
          <note>
            Det andra jag skulle vilja kommentera i svaret handlar just om
            tempot. Kommunikationsministern säger litet överslätande, ja,
            talar i nästan raljanta ordalag - om jag minns formuleringen rätt
            - om att den socialdemokratiska regeringens informationsteknikarbete
            har gått in i en lugnare fas. Det var den förre IT-
          </note>
          <note>
            ministern Jan Nygrens formulering med syfte på den förra regeringens
            ambitioner på det här området.
          </note>
          <note>
            Gentemot detta vill jag gärna kontrastera det som
          </note>
          <note>
            Sveriges tekniska attachéer skriver i en rapport till
          </note>
          <note>
            Ines Uusmanns regering, utifrån utgångspunkten att
          </note>
          <note>
            Sverige borde tillhöra världens främsta IT-nationer:
          </note>
          <note>
            Då måste Sverige öka tempot.
          </note>
          <note>
            Jag tror att detta är viktigt att minnas. Inte nog med att informationstekniken
            i sig finns i en värld stadd i snabb omvandling. Den hjälper själv
            till med den snabba omvandlingen. De länder som inte är beredda
            att säga: Vi vill ligga i den absoluta fronten och vara beredda
            att dra slutsatser av detta, de länderna kommer att halka efter
            och ty följande förvägra sina medborgare tillgång till åtskilligt
            av det goda som den nya informationstekniken för med sig.
          </note>
          <note>
            Min önskan till kommunikationsministern är alltså att sluta att
            ta det lugnt och höja Sveriges ambitioner.
          </note>
          <note>
            Anf. 48 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag tror att detta handlar litet grand om hur man
            ser informationstekniken. Jag tyckte att det började så bra när
            Per Unckel sade att informationstekniken är en av de saker som
            gör att vårt samhälle förändras. Jag tror att det är precis så.
            Det finns en mängd olika saker som påverkar.
          </note>
          <note>
            Jag delar naturligtvis uppfattningen att det är en oerhört snabb
            omvandlingstakt i vårt land, men också i världen i dess helhet.
            Skillnaden mellan mig och Per
          </note>
          <note>
            Unckel är att jag inte tror att vi löser problemen med att avreglera
            totalt sett. De generella förslagen som jag har läst i den motion
            som Moderaterna har avgivit handlar ju om det vanliga som Moderaterna
            alltid säger: Förändra arbetsrätten och sänk skatterna, så löser
            det sig. Så enkelt är det faktiskt inte.
          </note>
          <note>
            Det handlar ju om att vi nu skall ställa om oss. Det är detta
            som är det stora och svåra. När jag då ser att
          </note>
          <note>
            Per Unckel skriver i sin fråga att vi skall vara världsledande
            i fråga om informationstekniken blir jag litet förskräckt. Att
            vara världsledande i fråga om informationstekniken, vad betyder
            det egentligen för någonting? Vi vill ju att Sverige totalt sett
            skall vara det bästa landet att leva i. Då skall vi använda också
            det här verktyget, för informationsteknik är ju ett verktyg som
            vi skall använda i den nya tiden.
          </note>
          <note>
            Att släppa på regelsystem och sådant kan låta sig göras, vi skall
            vara flexibla, men ingen kommer att digitalisera kulturarvet.
            Ingen, om vi inte har några nationella intressen som står bakom,
            kommer att bygga upp de grunddatabaser som vi behöver för att
            använda informationstekniken. Det är det som är det stora och
            svåra, att ställa om hela samhället, inklusive att vi, oavsett
            kön, oavsett tidigare utbildning, måste lära oss att använda det
            nya verktyget.
          </note>
          <note>
            Ett exempel på detta är att Internetanslutningen ökar. Man kan
            säga att det är en boom i vårt land.
          </note>
          <note>
            Internet kommer från början i och för sig inte från en öppen
            marknad utan från försvarsindustrin och i vårt land mycket via
            Sunnet. Nu börjar man säga: Det är väl bra att vi har många Internetanvändare.
            Men Internetanvändarna börjar säga: Vad skall vi ha det här till?
            Det var kanske inte så kul.
          </note>
          <note>
            Då kommer vi tillbaka till att vi måste använda tekniken på det
            bästa sättet. Och detta tror jag att vi kan göra mycket bättre
            i form av en konstruktiv dialog och ett samarbete i hela landet
            än genom att vi konfronterar varandra.
          </note>
          <note type="speaker">
            Anf. 49 PER UNCKEL (m)
          </note>
          <note>
            Fru talman! Får jag bara rätta kommunikationsministern på en
            punkt, nämligen att jag tycker att
          </note>
          <note>
            Sverige skall vara världsledande i fråga om användningen av informationstekniken,
            gärna i fråga om informationstekniken i stort, men det är användningen
            som är det centrala.
          </note>
          <note>
            Jag delar kommunikationsministerns uppfattning om glädjen av
            dialog. Jag begriper bara inte vad detta står i för motsatsställning
            till avreglering. Kommunikationsministern om någon måste veta
            vilken kraft som har legat i avregleringen av den svenska telemarknaden.
            Gudskelov att vi genomförde den för ett par år sedan och gjorde
            Sverige till ett föredöme i världen på detta område. Det är alltså
            viktigt med avreglering.
          </note>
          <note>
            Lika viktigt som det är med avreglering på telemarknadsområdet
            är det med avreglering på alla andra områden. Det åstadkommer
            nämligen det viktigaste av allt, utrymme för den konkurrens och
            den initiativkraft som passar som hand i handske på informationsteknikens
            själva väsen.
          </note>
          <note>
            Fru talman! Om det någonsin har varit lämpligt att med statliga
            metoder reglera fram framtiden, så är det sällsynt olämpligt att
            försöka sig på ett sådant experiment med något så mångfasetterat
            i sig som informationsteknikanvändningen. Det är därför t.o.m.
          </note>
          <note>
            mycket stoiska socialister egentligen rätt kvickt drar sig tillbaka
            från sina reglerande ambitioner så snart informationstekniken
            kommer på tal, därför att de inser att med informationstekniken
            krockar dessa gamla visioner med verkligheten.
          </note>
          <note>
            Så, Ines Uusmann, ta ett gott råd: Närhelst det finns möjlighet
            att avreglera, gör det! Varhelst det finns en reglering kvar löper
            vi den potentiella risken att denna kommer att döda initiativkraft,
            kreativitet och människors livsprojekt.
          </note>
          <note>
            Detta är min allmänna grundinställning. Överallt i världen där
            man har prövat på avreglering har detta satt fart på dynamiken.
            Detta krävs i särskilt stor utsträckning när det gäller informationstekniken.
          </note>
          <note>
            Detta om avregleringen. En sådan ambition, fru talman, står på
            intet sätt i någon motsatsställning till att det allmänna, t.ex.
            i egenskap av förvaltare av kulturarvet, har en viktig uppgift
            att fylla när det gäller att göra det allmännas skatter tillgängliga
            för människor i gemen. Men koncentrera då era insatser på detta,
            där det allmänna har en exklusiv uppgift, och låt andra som sköter
            de tingen bättre klara uppgifterna där marknaden har större förutsättningar!
          </note>
          <note>
            Ett område där det allmänna har en alldeles särskilt exklusiv
            uppgift ligger i att säkerställa att den rättsliga regleringen
            är väl anpassad efter de nya villkor som informationstekniken
            anmäler. Ines Uusmann är inte gammal i sitt nuvarande IT-ämbete,
            och jag skall därför inte klanka på henne när det gäller förhistorien,
            men det är, som Ines Uusmann bör veta och om uttrycket tillåts,
            en visa på stan hur illa den tidigare socialdemokratiska regeringen
            skött det helt centrala område som gäller spelreglerna för den
            nya tekniken.
          </note>
          <note>
            Om det inte anses förmätet att ge kommunikationsministern ett
            råd till vill jag därför säga: Säkerställ att de jurister som
            är satta att omforma dagens lagkomplex till den nya teknologins
            villkor får litet fart under fötterna, så att inte alltför många
            människor, för att kunna göra sig hörda i informationsteknikutvecklingen,
            ständigt tvingas leva på kanten av vad den nuvarande lagstiftningen
            medger!
          </note>
          <note type="speaker">
            Anf. 50 STIG SANDSTRÖM (v)
          </note>
          <note>
            Fru talman! Jag tyckte att det var en intressant interpellation,
            och jag hade trott att vi skulle få del av visioner om vilket
            samhälle och vilken strukturomvandling som Per Unckel har tänkt
            sig att informationstekniken skulle innebära. Det är ovanligt
            att höra moderater diskutera samhället som sådant. Det gäller
            annars mest frågor om individen osv. Det var detta som jag undrade
            om, men jag fick tyvärr inget svar.
          </note>
          <note>
            Vi fick i och för sig höra många vackra ord om hur viktigt, nödvändigt
            osv. det är med den tekniken, och det kan väl vara så. Min personliga
            uppfattning är den att om samhället är demokratiskt, rättvist
            och jämlikt, kommer också tekniken till bra användning.
          </note>
          <note>
            Min personliga vision är den att vi skall kunna använda tekniken
            exempelvis till att förkorta arbetstiden.
          </note>
          <note>
            Det är sant, som Unckel sade, att ångmaskinen förändrade samhället.
            Nya tekniker har en sådan dynamik att de kan göra det. Men det
            kan också omvänt vara så att samhället kan påverka tekniken, så
            att den kommer till användning på ett bra sätt. Det är i mycket
            en fråga om politisk vilja. Vad vill vi göra med de nya verktygen?
            Vi har en mycket bra chans att genomföra en rejäl strukturomvandling
            i samhället, vilket jag tror är önskvärt.
          </note>
          <note>
            Vi har kanske kört fast litet grand. Vi producerar i dag mer
            av arbetslöshet och marginalisering, och vi ställer människor
            vid sidan om produktionsapparaten.
          </note>
          <note>
            Vi måste ta tag i det här. En av huvuduppgifterna är att öka
            efterfrågan på arbetskraft. Där har den nya tekniken en nyckelroll.
          </note>
          <note>
            Anf. 51 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag tycker naturligtvis att det är mycket intressant
            att få goda råd från Per Unckel, och därför lyssnade jag så noggrant
            som jag förmådde till hans råd. Men jag måste säga att det var
            litet grand som gumman sade när hon klippte grisen: Det var mycket
            skrik för litet ull.
          </note>
          <note>
            Om man verkligen anstränger sig för att lyssna till vad Per Unckel
            säger kommer man fram till följande:
          </note>
          <note>
            Vi har haft en avreglering på teleområdet, och vi skall avreglera
            också på alla andra samhällsområden - då blir allting bra. Det
            är verkligen att förenkla det hela.
          </note>
          <note>
            Med anledning av talet om avreglering på teleområdet vill jag
            säga att vi faktiskt har en reglering på telemarknaden. Jag ägnar
            mycken möda åt att försöka få mina medministrar i EU att förstå
            den svenska modellen för reglering på telemarknaden. I väldigt
            många länder tycker man att vår, som vi kallar det, lätta reglering
            är alldeles för släpphänt. Det land som har svårast för detta
            - trots att det kallar sig avreglerat
          </note>
          <note>
            - är Storbritannien, som är oerhört detaljinriktat. Vi skall
            självklart ha regleringar, men på ett korrekt och flexibelt sätt.
            Annars fungerar det faktiskt inte.
          </note>
          <note>
            Rådet att avreglera närhelst det finns möjlighet till det var
            något diffust, om jag skall tillåta mig att recensera Per Unckel.
          </note>
          <note>
            Vad skall vi göra på den nationella nivån? Vilken är statens
            roll i detta sammanhang? I den IT-
          </note>
          <note>
            proposition som regeringen har lagt fram har vi pekat på ett
            antal prioriterade områden. Det handlar om utbildning, om det
            livslånga lärandet, om nationella databaser och om rättsordningen.
            Det är oerhört väsentligt att man funderar över hur anpassningen
            skall ske. Vi har faktiskt ambitionen att det här skall gå ganska
            fort.
          </note>
          <note>
            Tre år är en kort tid i detta sammanhang, men om det går fortare,
            är det naturligtvis oerhört bra. Det måste resoneras igenom hur
            man skall klara upphovsrätten. Man måste klara en hel del via
            internationella överenskommelser om den rättsliga normeringen.
            Se t.ex. på frågan om barnpornografi! I Amerika går man ifrån
            vårt synsätt att denna är en naturlig fråga för tryckfriheten,
            och man säger att det som är oanständigt inte skall vara tillgängligt
            för barn under 16 år, inte heller när det kommer på IT.
          </note>
          <note>
            Dessa saker är inte alldeles lätta, och vi behöver faktiskt ta
            det något grundligt, inte bara rusa i väg. Jag menar att vi har
            kommit in i en något lugnare fas. Det handlar om att ställa om
            samhället för att vi - jag tror att vi har samma uppfattning om
            detta - skall bli sådana användare och tillämpare av den nya tekniken
            att vårt land blir bra både industriellt och för medborgarna.
          </note>
          <note type="speaker">
            Anf. 52 PER UNCKEL (m)
          </note>
          <note>
            Fru talman! Visst hoppas jag att det rättsliga arbetet skall
            bedrivas med all tänkbar noggrannhet, men man skall inte förväxla
            noggrannhet med att dra benen efter sig.
          </note>
          <note>
            Två avslutande kommentarer. Den första handlar om avregleringen.
            Jag börjar misstänka att Ines Uusmann inte riktigt förstår dynamiken
            i det som avreglering egentligen handlar om. Om hon vill kalla
            avreglering för omreglering bjuder jag på detta, bara innebörden
            är densamma, dvs. att släppa loss kreativitet och konkurrens för
            att därigenom säkerställa att alla goda krafters intressen och
            möjligheter tas till vara.
          </note>
          <note>
            Låt mig bara påminna Ines Uusmann om ett par av avregleringens
            stora tidsepoker. Det var under tiden från 1800-talets mitt och
            fram till början av 1900-talet som vi skapade grunden för de nya
            industrisamhällena. Det var - för att ge ett annat exempel - efterkrigstidens
            avreglering i Europa som byggde upp Europa efter andra världskriget.
            Detta är två exempel på vad som händer när man släpper fram alla
            de goda krafter som regleringen tenderar att hålla tillbaka.
          </note>
          <note>
            När vi i dag ser ut över världen på de länder som är framgångsrika,
            ekonomiskt och i andra hänseenden, inklusive i introduktionen
            av den nya teknologin, säger en del att den nya tekniken och den
            nya världen inte går att reglera fram. Det går för snabbt, och
            den är för mångfasetterad. Det finns ingen bättre möjlighet än
            att säkerställa att alla i fri konkurrens med varandra får lämna
            sitt bidrag. Jag skulle önska att
          </note>
          <note>
            Ines Uusmann insåg kraften i detta. Inser hon inte den kraften
            och är hon inte beredd att bejaka den, kommer de mycket lättrörliga
            kapitalströmmarna och den mycket lättrörliga tekniken att gå någon
            annanstans, och då står Sverige där med sin lugnare takt men utan
            de kreativa konkurrensmöjligheterna.
          </note>
          <note>
            Jag har till slut blivit tillfrågad om min vision om framtiden
            när det gäller informationsteknikens användning. Fru talman! Jag
            har en stor vision, nämligen att vi skall kunna använda informationstekniken
            som det mäktiga verktyg för individualisering som den har potential
            för att vara.
          </note>
          <note>
            Anf. 53 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Jag beklagar att jag inte har kommenterat Stig Sandströms
            inlägg, men jag uppfattade att de egentligen mer var riktade till
            Per Unckel än till mig, och vi kanske skall föra den debatten
            vid ett annat tillfälle.
          </note>
          <note>
            Det ligger väldigt mycket i att arbetstider förändras och att
            hela samhället kommer att förändras med den här nya tekniken.
            Många säger till mig: "Du säger att du skall bejaka den nya tekniken,
            men det kommer ju att innebära att vi får färre jobb." Jag menar
            tvärtom att den nya tekniken ger möjligheter, både till nya jobb
            och till tillväxt.
          </note>
          <note>
            Jag vill avslutningsvis säga att vi nu skall bejaka utvecklingen
            av användningen av IT. Det handlar om hur vi gör det i hemmen,
            i skolorna och i telestugor runt omkring. Det ger unika möjligheter
            till arbetsplatser runt omkring i vårt land. Detta är alltså ett
            regionalpolitiskt väldigt viktigt instrument.
          </note>
          <note>
            Samtidigt menar jag att svensk industri har oerhört goda möjligheter
            att vara konkurrenskraftig på det här området, och det skall vi
            också bejaka och stödja med forskning och utveckling. Jag kom
            för bara några dagar sedan från Kina, där jag har hjälpt svenska
            företag att öppna dörrar till den marknaden. Jag vet att svensk
            industri har oerhört mycket att komma med på det här området,
            och det är bra för hela Sverige och för hela Sveriges medborgare.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.32 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            14 § Svar på interpellation 1995/96:143 om åtgärder mot fattigdom
          </note>
          <note>
            Anf. 54 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Ragnhild Pohanka har frågat om socialministern har
            tagit del av den senaste tidens rapporter om hur neddragningarna
            inom socialförsäkringssystemen slagit mot ensamstående mödrar
            samt på vilket sätt socialministern avser att medverka till att
            underlätta deras framtida situation. Arbetet inom regeringen är
            så fördelat att det är jag som skall svara på interpellationen.
          </note>
          <note>
            Ungefär en fjärdedel av barnen i Sverige lever i dag inte tillsammans
            med båda sina biologiska föräldrar. Av dessa barn bor 60 % med
            en ensamstående förälder, medan övriga bor i ombildade familjer.
            Av de ensamboende föräldrarna är närmare 90 % kvinnor.
          </note>
          <note>
            Jag har tagit del av den rapport som utarbetats på uppdrag av
            min företrädare Anna Hedborg om ensamföräldrarnas situation. Av
            rapporten framgår att ensamstående föräldrar och deras barn inte
            utgör en marginaliserad grupp. De försörjer sig liksom andra föräldrar
            i huvudsak genom eget arbete. Detta är internationellt sett unikt.
            I många andra länder står en större andel av ensamföräldrarna
            utanför arbetsmarknaden och är därmed helt och hållet beroende
            av bidrag för sin försörjning.
          </note>
          <note>
            Två viktiga skäl till att ensamföräldrar i så förhållandevis
            stor utsträckning har kunnat försörja sig på eget arbete är en
            väl utbyggd barnomsorg och ett bidragssystem som inte skapar fattigdomsfällor
            genom behovsprövning. Den svenska familjepolitiken är generell
            och syftar till att ge barn goda och jämlika villkor oberoende
            av i vilken familj de lever. Familjepolitiken syftar också till
            att stödja föräldrarnas möjligheter att förena föräldraskap med
            förvärvsarbete.
          </note>
          <note>
            Tanken är och har varit att ensamstående föräldrar lika väl som
            samboende skall kunna leva på sin förvärvsinkomst.
          </note>
          <note>
            Ensamföräldrarna är inte heller en homogen grupp. Stora skillnader
            finns när det gäller hur många barn de har, hur gamla de är, vilken
            utbildning de har, vilka inkomster de har och i vilken utsträckning
            de delar ansvaret för barnet med den andra föräldern.
          </note>
          <note>
            Beträffande ensamföräldrarnas ekonomi har arbetsgruppen funnit
            att de nu som förr har en svårare ekonomisk situation än tvåföräldrafamiljerna.
            Det är svårare att leva på en lön än två. Dessutom är ensamföräldrarna
            till övervägande del kvinnor, och kvinnolöner ligger lägre än
            mäns.
          </note>
          <note>
            Mätt enligt internationell norm är mycket få ensamföräldrar i
            Sverige fattiga. Endast ca 5 % har en disponibel inkomst under
            halva medianinkomsten, jämfört med t.ex. USA, där 60 % ligger
            under. Det beror inte i första hand på generösa bidrag utan på
            att ensamstående mammor är väl förankrade på arbetsmarknaden.
          </note>
          <note>
            Det försämrade arbetsmarknadsläget under 90-
          </note>
          <note>
            talet har gett anledning till oro för ensamföräldrarnas ställning
            på arbetsmarknaden. Risken för att en ensam småbarnsmamma hamnar
            sist i kön till jobb är uppenbar.
          </note>
          <note>
            Den allmänna bilden har varit att ensamstående mödrar förvärvsarbetar
            lika mycket som andra kvinnor, men så är inte fallet längre. Framför
            allt de yngre ensamföräldrarna med små barn har drabbats speciellt
            hårt av arbetslösheten och står oftare utanför arbetskraften än
            samboende kvinnor med barn.
          </note>
          <note>
            Jag är oroad över den ökade arbetslösheten bland de unga ensamstående
            mammorna. Av arbetsgruppens rapport framkommer att det är främst
            bland de yngre och lågutbildade i ensamföräldergruppen som arbetslösheten
            är hög. I enlighet med arbetslinjen bör stöden därför i första
            hand inriktas på att öka förutsättningarna till egen försörjning.
            Det måste därför vara möjligt att gå tillbaka till utbildning
            även om man har barn.
          </note>
          <note>
            Regeringen har därför i tilläggsdirektiv (dir.
          </note>
          <note>
            1996:19) till Studiestödskommittén överlämnat rapporten om de
            ensamstående föräldrarna för att överväga hur studier skall kunna
            underlättas för dem med stor försörjningsbörda. Den andra föräldern
            måste också ta ett praktiskt och ekonomiskt ansvar för barnet.
          </note>
          <note>
            Vi måste hålla fast vid den generella välfärdspolitiken så att
            vi inte skapar fattigdomsfällor, som låser in ensamma mammor i
            fattigdom och bidragsberoende. Vi måste värna om en bra barnomsorg
            till alla barn. Kommunerna borde ge särskilt ensamstående mammor
            möjlighet att behålla barnomsorgen vid arbetslöshet.
          </note>
          <note type="speaker">
            Anf. 55 RAGNHILD POHANKA (mp)
          </note>
          <note>
            Fru talman! Jag får hälsa Maj-Inger Klingvall välkommen till
            statsrådsstolen och tacka för svaret.
          </note>
          <note>
            De ensamstående föräldrarna är verkligen ingen homogen grupp.
            Där finns den högutbildade mannen eller kvinnan med ett bra arbete,
            fungerande barnomsorg och förhoppningsvis god kontakt med den
            andra föräldern, något som ger den huvudsakliga vårdnadshavaren
            en möjlighet till vila och rekreation - ansvaret känns ju lättare
            när man ibland blir avlastad. Sedan finns den ensamstående, lågutbildade,
            påpassade föräldern, oftast en kvinna, vars barn har dålig eller
            ingen kontakt med den andra föräldern. Denna kvinna har kanske
            brutit upp från sin hemtrakt på grund av arbete, utbildning eller
            äktenskap och har dessutom tappat sitt sociala nätverk. Hon har
            på det sättet ingen kontakt med barnets mormor eller farmor, med
            syskon eller nära vänner. Mellan dessa två ytterligheter finns
            alla varianter.
          </note>
          <note>
            Det finns också handikappade föräldrar, som ofta är ensamstående
            och har en dubbel börda att bära.
          </note>
          <note>
            Dessa föräldrar har inte tagits med så mycket i den här rapporten,
            men vi borde kanske tänka speciellt på dem också.
          </note>
          <note>
            Det går inte att leva på den låga lön som många kvinnor har ens
            om det är en heltidslön. Ofta arbetar kvinnan bara deltid, och
            nu får hon inte längre stämpla upp till heltid, vilket tidigare
            ofta var en räddning.
          </note>
          <note>
            Om hon vill studera har hon också tappat barntillägget i svuxa,
            något som vi har diskuterat hur många gånger som helst här i kammaren.
            Det betyder att många ensamstående föräldrar avstår från att studera
            eller har avbrutit sina studier, som de så väl behövde för att
            komma vidare och/eller få ett nytt arbete. De väljer att stämpla,
            eftersom det ger mer pengar.
          </note>
          <note>
            Man kan alltså få mer pengar i börsen av att göra ingenting än
            av att studera, något som är bra både för privatpersonen och för
            samhället. Vi talar ofta om arbetslinjen, men enligt min mening
            är att studera att arbeta.
          </note>
          <note>
            Ämnar statsrådet studera den här frågan fördomsfritt ytterligare
            en gång? Den är viktig, särskilt med tanke på alla lovvärda satsningar
            som görs och skall starta på utbildningsområdet. Hjälp till självhjälp
            kan leda ut ur bidragsberoendet.
          </note>
          <note>
            Endast 5 % av ensamföräldrarna i Sverige har en disponibel inkomst
            under halva mediannkomsten, det är alldeles riktigt, men långt
            innan man har kommit ner på den nivån hamnar man under existensminimum.
            Det är sant att människor ofta räknas som fattiga först då de
            har under hälften av medianinkomsten, men det är lågt räknat.
            Det räcker i alla fall till 50
          </note>
          <note>
            miljoner fattiga i EU - då räknar man olika i varje land.
          </note>
          <note>
            Det är lätt att en apati kommer över dessa föräldrar och att
            de känner allt som hopplöst, och det är inte heller någon bra
            miljö för barn att växa upp i.
          </note>
          <note>
            Självfallet måste den andra föräldern ta ett större ansvar, men
            det kan vi inte lagstifta om här. Det är endast bidragsförskottet,
            de ekonomiska förutsättningarna, som vi kan lagstifta om. Förslaget
            innebär också ett större ansvar för båda föräldrarna när det gäller
            ekonomin. I många fall finns ingen pappa som är till för barnet,
            och i de fallen måste samhället hjälpa till genom extra bidrag
            för barn till vuxenstuderande, genom dagisplats för barnet vid
            arbetslöshet så att mamman kan söka jobb och genom barnavårdscentralen
            och barnhälsovården genom uppsökande verksamhet.
          </note>
          <note>
            Sänkningen av barnbidraget, borttagandet av flerbarnstillägget,
            sänkningen av föräldrapenningen, höjningen av kommunalskatten,
            höjningen av dagisavgifter och höjningen av sjukvårdskostnader
            och medicinkostnader genom förändringen av högkostnadsskyddet
            - har man inom regeringen tittat på hur dessa höjningar av kostnader
            och sänkningar av transfereringar slår mot ensamstående med barn?
            Tänker statsrådet initiera en konsekvensanalys av detta?
          </note>
          <note type="speaker">
            Anf. 56 ULLA HOFFMANN (v)
          </note>
          <note>
            Fru talman! Jag är ensamstående mamma till tre vuxna barn. Mina
            söner har fått samma villkor som andra barn, för när vi som bäst
            behövde det hade jag låga dagistaxor, låg skatt och höga bostadsbidrag.
            Jag kunde, till skillnad från min mamma, välja att lämna ett dåligt
            äktenskap och veta att familjen skulle klara sig ekonomiskt -
            inte i något överflöd, men att vi skulle överleva. Jag var inte
            beroende av en enskild man, utan blev i stället beroende av den
            omfördelning som staten gjorde av de samlade resurserna.
          </note>
          <note>
            Genom bidrag, progressiv skatteskala, barnomsorg och skola har
            familjepolitiken varit inriktad på kvinnors självförsörjande vare
            sig de är gifta, sammanboende eller ensamstående - eller som man
            säger på isländska - makalösa.
          </note>
          <note>
            Genom samspelet mellan transfereringar och verksamheter har också
            ensamstående mammor blivit väl förankrade på arbetsmarknaden.
            När barnen var sjuka fanns det t.ex. s.k. hemsamariter som tog
            hand om barnen så att mamman kunde gå till jobbet. Men genom den
            förda ekonomiska politiken har kommunerna tvingats prioritera
            hårt bland verksamheten, och dagbarnvårdarinnorna har försvunnit.
            Självfallet har detta lett till att arbetsgivarna har sett sin
            chans till att diskriminera ensamstående mödrar. Och det handlar
            inte enbart om lågutbildade, unga mammor. Undersökningar som professor
            Ulla Björnberg presenterade i lördags visar att oavsett utbildningsnivå
            och ålder är skillnaderna mellan gifta och ensamstående mammor
            dubbelt så höga vad gäller arbetslöshet. Allra svårast är det
            för mödrar med små barn. Det innebär - tvärtemot vad statsrådet
            hävdar i sitt svar - att ensamstående mödrar marginaliseras.
          </note>
          <note>
            Genom regeringens nedskärningar i socialförsäkringssystemen,
            barnbidragen osv. blir allt fler ensamstående mödrar hänvisade
            till socialkontoren. Och de bidrag som de får där tar en allt
            större del av kommunernas budget och drabbar i förlängningen också
            verksamheterna. Det enda som kommunerna nu har kvar att skära
            i är barnomsorgspengen.
          </note>
          <note>
            Med den politik som nu förs inom familjepolitikens och socialpolitikens
            områden sviker regeringen kvinnorna och gör dem återigen beroende
            av enskilda män. Jag delar statsrådets uppfattning att vi måste
            hävda arbetslinjen, att våra åtgärder måste inriktas på egen försörjning.
            Men om nu forskningen visar att ensamstående mödrar - oberoende
            av utbildning och ålder - diskrimineras på arbetsmarknaden är
            de rätta åtgärderna att se till att kommunerna får möjlighet att
            t.ex. tillhandahålla dagbarnvårdarinnor. Och då är det inte någon
            lösning att sänka nivåerna i bidrag eller transfereringar som
            leder till ökade socialbidragskostnader och minskad verksamhet.
          </note>
          <note>
            Och om nu statsrådet tycker att det är viktigt att gå tillbaka
            till utbildning för de korttidsutbildade makalösa mammorna, varför
            har då regeringen tagit bort barntillägget i vuxenstudiestödet?
            När jag läser vårbudgeten ser jag till min förskräckelse att statsrådet
          </note>
          <note>
            Klingvall har fallit in i den engelska klappjakten på ensamstående
            mödrar och ytterligare vill skära ner på underhållsbidraget. Varför,
            Maj-Inger Klingvall, skär regeringen ner på underhållsbidraget
            för barn till ensamstående föräldrar?
          </note>
          <note>
            Anf. 57 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Ragnhild Pohanka tog bl.a. upp hur regeringen har
            bedömt den ekonomiska situationen för ensamstående föräldrar i
            förhållande till de besparingar som har gjorts i transfereringssystemet.
            Den här rapporten är ju en källa för just kunskap om hur situationen
            har utvecklats för ensamföräldrarna. Det är viktigt att påpeka
            att ensamföräldrarna är en grupp som har lägre inkomster. Det
            beror naturligtvis på att många av dem är kvinnor och har lägre
            löner än män.
          </note>
          <note>
            Som jag sade i mitt svar beror det på att arbetslösheten har
            drabbat denna grupp av kvinnor mer än vad den har drabbat kvinnor
            i samboendeförhållanden.
          </note>
          <note>
            Men ser man till hela gruppen föräldrar sjönk inkomsterna realt
            mellan 1989 och 1993 för både ensamboende och samboende föräldrar.
            Detta har inte lett till att de ensamförsörjande har blivit fler
            när det gäller att söka socialbidrag. Man kan se att fler av dem
            har hamnat under normen, men andelen ensamstående kvinnor som
            någon gång under året har fått socialbidrag har inte ökat under
            90-talet. Liksom tidigare är det ungefär en tredjedel som söker
            socialbidrag.
          </note>
          <note>
            På Ulla Hoffmanns konkreta fråga om underhållsbidraget vill jag
            svara att det kommer ett förslag från regeringen om förändringar
            i underhållsbidraget som inte skall drabba mammorna på det sätt
            som Ulla
          </note>
          <note>
            Hoffmann ger uttryck för.
          </note>
          <note>
            En annan väldigt viktig prioritering i regeringens politik när
            det gäller att sanera statsfinanserna är att prioritera verksamheterna.
            Det beror naturligtvis på att det som är så oerhört viktigt för
            de ensamstående mammorna är möjligheten till arbete och utbildning
            samt till egen försörjning. För att de skall klara detta måste
            också samhällets stöd i form av en barnomsorg som räcker till
            vara utomordentligt högt prioriterad.
          </note>
          <note>
            Att vi har en familjepolitik som fungerar för alla, oavsett familjesituation,
            är en mycket viktig del i regeringens politik. De ensamstående
            föräldrarna som grupp i Sverige kan inte påstås vara en marginaliserad
            grupp, eftersom dessa kvinnor till största delen själva klarar
            sin försörjning.
          </note>
          <note type="speaker">
            Anf. 58 RAGNHILD POHANKA (mp)
          </note>
          <note>
            Fru talman! Att vara ensamstående mamma har under ett antal år
            varit också min lott. Jag har varit ensam med fem barn. Men jag
            säger som Ulla Hoffmann sade, att det på den tiden gick ganska
            bra om man hade ett heltidsarbete.
          </note>
          <note>
            Ensamföräldrarnas besvärliga situation har belysts flitigt i
            massmedierna, så jag tänker bara gå in på de mer könsrelaterade
            skillnaderna vad gäller föräldraskap och socialbidragsberoende.
            35 % av samtliga ensamstående mammor i landet uppbar socialbidrag
            vid något tillfälle under 1994 - precis som Maj-Inger
          </note>
          <note>
            Klingvall sade. Motsvarande siffra för ensamstående pappor var
            17 %. Litet drastiskt skulle jag kunna säga att för att barnen
            skall undgå fattigdom vore det bättre att de bodde hos sina fäder.
            Troligen har män med bättre inkomster större chans att få ha barnen
            boende hos sig vid skilsmässa, så förmodligen utgör inte dessa
            ensamstående pappor ett tvärsnitt av samhället.
          </note>
          <note>
            Antalet män med kriminalitet och missbruk är betydligt större
            än antalet kvinnor. En hel del män diskvalificerar sig därför
            själva som vårdnadshavare.
          </note>
          <note>
            Mer intressant är att av de ensamförsörjande som får socialbidrag
            lyckas ensamstående pappor i genomsnitt få 4 000 kr mer i bidrag/år
            än vad ensamstående mammor får. I dessa siffror avspeglas kanske
            samhällets och socialsekreterarnas syn på föräldraskap. Skall
            det kanske vara mer förbundet med uppoffringar för kvinnor? Är
            det därför som socialsekreterarna har lättare för att tillfredsställa
            männens behov av mer bidrag? Detta kommer förhoppningsvis barnen
            till godo i form av ökade möjligheter till bättre kläder, dyrare
            fritidsaktiviteter m.m. Barn hos ensamstående pappor gynnas vare
            sig dessa pappor får bidrag eller ej.
          </note>
          <note>
            Ensamföräldrarna har i särskilt hög grad drabbats av krisen på
            arbetsmarknaden. De mest utsatta i gruppen utgörs av yngre, lågutbildade
            ensamma mödrar med invandrarbakgrund. Kön, klass och etnicitet
            slår fortfarande igenom i både arbetslöshetsstatistik och socialbidragsstatistik.
            Därutöver finns vad gäller socialbidragsberoende även ett geografiskt
            mönster med förhöjda risker i storstadsområden. Nya alarmerande
            undersökningar visar att arbetslösheten är dubbelt så hög hos
            ensamstående mammor som hos kvinnor som är samboende. Det är oroväckande
            med tanke på regeringens i vårbudgeten framlagda förslag om utökat
            arbetsgivaransvar för sjuklöneperioden med upp till 28 dagar.
            Jag ifrågasätter om ensamföräldrar i framtiden över huvud taget
            kan räkna med att få en anställning om regeringens förslag vinner
            majoritet. I
          </note>
          <note>
            vilket fall lär väl de från Norrland så riksbekanta anställningskontrakten,
            där nyanställda kvinnor lovar att inte bli gravida under sitt
            första anställningsår, bli föregångare för liknande över hela
            landet. Jag undrar om det finns någon möjlighet att stoppa dessa
            anställningskontrakt.
          </note>
          <note>
            Att vara yrkesarbetande kvinna i fertil ålder har aldrig varit
            enkelt. Att kombinera detta med ensamt försörjaransvar håller
            på att bli en omöjlighet. Vi har varit så stolta över att vi i
            Sverige har kunnat förena föräldraskap med förvärvsarbete och
            även med möjlighet att avancera och göra karriär. Den bilden är
            i dag tudelad. Å ena sidan finns den perfekta superkvinnan som
            lyckas med allt som hon företar sig.
          </note>
          <note>
            Men allvarligt talat, känner ni till några sådana kvinnor? Å
            andra sidan finns den sönderstressade ensamma mamman som på sikt
            får hjärtinfarkt.
          </note>
          <note>
            Miljöpartiet vill ha ett människovänligt och användarvänligt
            samhälle. Det första viktigaste steget dit är för kvinnornas del
            är en arbetstidsförkortning, en rejäl arbetstidsförkortning, vilket
            naturligtvis kommer även barnen och männen till del.
          </note>
          <note>
            Finns det någon strategi och någon tidsplan för ett genomförande
            av s-kongressens beslut om förkortad arbetstid?
          </note>
          <note type="speaker">
            Anf. 59 ULLA HOFFMANN (v)
          </note>
          <note>
            Fru talman! Enligt statistik från SCB har antalet barn till ensamstående
            som bor i hushåll där det inte finns någon kontantmarginal nästan
            fördubblats på
          </note>
          <note>
            90-talet. Att inte veta om man kan betala sina räkningar eller
            att inte veta om man har mat för dagen leder till ett liv i otrygghet,
            och detta påverkar självfallet barnen.
          </note>
          <note>
            Det går inte att säga att antalet kvinnor som söker socialbidrag
            inte har ökat under 90-talet, därför att det är först nu som de
            nedskärningar som vi har gjort slår igenom. Enligt de senaste
            rapporterna är det nu kvinnorna som går till socialkontoren och
            söker socialbidrag.
          </note>
          <note>
            Det kan inte bara vara så att statsrådet inte inser att nivåerna
            på transfereringarna i förlängningen kommer att få betydelse för
            verksamheterna. Jag tycker att det är viktigt med verksamheterna,
            men det är att slå blå dunster i sina egna ögon att säga att vi
            genom att skära i transfereringssystemen kan prioritera verksamheterna.
          </note>
          <note>
            Lägre nivåer i socialförsäkringssystemen och sämre bidrag leder
            till att kvinnorna måste gå till socialkontoren. Kommunerna måste
            alltså prioritera socialbidragskostnaderna och tvingas därigenom
            att skära.
          </note>
          <note>
            Om statsrådet kollar i sin egen kommun, tror jag att hon ser
            att det är precis det som händer. Det är vad som händer i min
            kommun. Där har man inte sagt att man kan prioritera dagis för
            barn till arbetslösa föräldrar, utan tvärtom har man tagit bort
            det. Sedan spelar det ingen roll vad vi säger här i riksdagen.
            Det finns inte pengar till det, därför att vi har skurit så mycket
            i transfereringarna att socialbidragskostnaderna har ökat.
          </note>
          <note>
            Anf. 60 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Får jag då direkt kommentera det som
          </note>
          <note>
            Ulla Hoffmann sade. Vi har beslutat att nivån på sjukförsäkringen,
            föräldraförsäkringen och akasseersättningen skall öka till 80
            % från den 1 januari 1998. Jag utgår från att det kommer att få
            en effekt på bl.a. socialbidragskostnaderna. Vad jag konstaterade,
            som också konstateras i den här rapporten, är att de inte har
            ökat under 90-talet. Den här förändringen av transfereringssystemen
            är ett viktigt steg mot en bättre situation.
          </note>
          <note>
            Sedan är det viktigt att vi ser till problemen och det som beskrivs
            i den här rapporten, som också både
          </note>
          <note>
            Ragnhild Pohanka och Ulla Hoffmann så vältaligt har tagit upp
            i sina inlägg. Men det gäller att inte måla bilden för mörk. Vi
            har trots allt i Sverige bedrivit en politik som har gjort att
            de ensamstående mödrarna, de ensamstående föräldrarna, i vårt
            land har haft ett betydligt bättre utgångsläge än man har i många
            andra länder. Det har naturligtvis handlat om att vi har kombinerat
            arbete/utbildning med generella välfärdssystem, som inte har skapat
            de fattigdomsfällor som vi kan se i så många andra länder. Här
            har huvudinriktningen varit att ge förutsättningar för egen försörjning.
          </note>
          <note>
            En viktig del i att förbättra situationen för många av de ensamma
            mammorna är naturligtvis att också förbättra incitamenten för
            studier. Ni var också i era tidigare inlägg inne på frågan om
            studiestödet. Det är naturligtvis ett starkt intresse hos regeringen
            som har lett till att Studiestödskommittén har fått tilläggsdirektiv
            på den här punkten. Här ser vi att vi behöver förbättra möjligheterna
            till studier. Det här är grupper som har förhållandevis låg utbildning.
            Det gäller inte alla, men det finns de som har svårt att få fotfäste
            på arbetsmarknaden. Vi är mycket uppmärksamma på detta.
          </note>
          <note type="speaker">
            Anf. 61 RAGNHILD POHANKA (mp)
          </note>
          <note>
            Fru talman! Man kanske lätt målar en svart bild för vissa grupper,
            men de argument som Ulla Hoffmann och jag har kommit med har varit
            väl underbyggda. När man säger att det är grupper som klarar sig
            bra, bekräftar man bara ordspråket "Hälsan tiger still". Det är
            många som klarar sig bra - vi har inte sagt något annat - men
            det är ändå många som har kommit i en ohållbar situation.
          </note>
          <note>
            Jag återkommer till mina frågor: Finns det någon strategi och
            tidsplan för att genomföra s-kongressens beslut om förkortad arbetstid?
            Tänker statsrådet initiera en konsekvensanalys av ensamföräldrarnas
            situation med vidhängande handlingsplan?
          </note>
          <note>
            Anf. 62 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Som ett direkt svar på Ragnhild Pohankas fråga om
            en tidsplan för sex timmars arbetsdag, kan jag säga att vår kongress
            inte har fattat något beslut om en tidsplan. Däremot sitter det
            en arbetstidskommitté, som skall arbeta fram tänkbara strategier
            av skilda slag när det gäller förkortad arbetstid.
          </note>
          <note>
            Den här rapporten är naturligtvis ett viktigt dokument i det
            fortsatta arbetet. Den står också för viktiga kunskaper just för
            att gå vidare. Där är, som jag nämnde tidigare, Studiestödsutredningen
            ett instrument när det gäller att förbättra incitamenten för studier.
          </note>
          <note>
            Men det som är grundläggande är naturligtvis att förbättra försörjningsmöjligheterna
            totalt sett för den här gruppen kvinnor. Det handlar om arbete,
            om kvinnornas möjlighet att kombinera arbete med ansvar för barnen.
            Det är också via arbete/utbildning som vi kan bygga nätverk, så
            att de här kvinnorna finns med på arbetsmarknaden, i barnomsorgen
            och i utbildningen. Det är också någonting som jag tycker visar
            på möjligheterna, liksom den syn som finns i samhället när det
            gäller de ensamstående kvinnornas situation. De finns med, precis
            som alla vi andra, i det vanliga livet. Vi gör inga speciella,
            riktade åtgärder, utan det är den generella välfärdspolitiken
            som är vägledande.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1995/96:149 om fördelningseffekter
            vid förändringar i socialförsäkringssystemen
          </note>
          <note>
            Anf. 63 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Margit Gennser har frågat mig vilka initiativ regeringen
            avser att ta för att undvika oönskade fördelningseffekter vid
            beslut om förändringar i socialförsäkringssystemen. Frågan ställs
            mot bakgrund till den undersökning som Posten Privatekonomi AB
            nyligen publicerade om barnfamiljernas ekonomi.
          </note>
          <note>
            Inom Socialdepartementet handhar jag frågor rörande socialförsäkringar.
            Frågor rörande inkomst- och fastighetsskatter samt kommunal utjämning
            hör inte till Socialdepartementets ansvarsområde. I mitt svar
            berör jag aspekter rörande socialförsäkringarna och andra sociala
            stödformer.
          </note>
          <note>
            Sveriges statsfinansiella situation har gjort det nödvändigt
            att minska de offentliga utgifterna på flera områden. Vid prioriteringar
            har regeringen försökt att undvika nedskärningar i de sociala
            verksamheterna.
          </note>
          <note>
            Saneringen avser att ge dagens barn goda villkor som vuxna genom
            att se till att Sverige även i framtiden kommer att vara ett välfärdsland.
          </note>
          <note>
            Vid Socialdepartementet utförs fördelningspolitiska analyser
            avseende effekterna av olika förändringar inom t.ex. transfereringssystemen,
            där min och regeringens målsättning är att besparingarna skall
            vara så rättvisa som möjligt. Särskilda studier har genomförts
            av hur ensamföräldrar och ålderspensionärer påverkats av den ekonomiska
            krisen och saneringsprogrammet.
          </note>
          <note>
            Margit Gennser hänvisar i interpellationen till den undersökning
            som Posten Privatekonomi AB nyligen publicerat om inkomster, boendekostnader,
            kommunalskatter och avgifter i landets kommuner. Undersökningen
            pekar bl.a. på stora variationer för boendekostnaderna mellan
            olika kommuner. En viktig förklaring till denna skillnad är att
            marknadspriserna för bostäder varierar mellan olika orter i landet.
          </note>
          <note>
            Socialförsäkringarna omfattar tre stora områden, nämligen stöd
            till barnfamiljer, förmåner vid sjukdom och handikapp samt ålders-
            och efterlevandepensioner.
          </note>
          <note>
            Socialförsäkringsersättningarna är reglerade i lagen om allmän
            försäkring samt andra närliggande lagar. Denna lagstiftning gäller
            alla försäkrade, och villkoren skall vara lika i hela landet.
            Lagen om allmän försäkring tar ingen regionalpolitisk hänsyn.
            För regionalpolitiken finns andra instrument, vilka jag dock inte
            kan gå in på.
          </note>
          <note>
            Socialförsäkringarna syftar främst till att ge människor ekonomisk
            ersättning vid inkomstbortfall under olika skeenden i livet. Sjukförsäkringen
            och föräldraförsäkringen är exempel på inkomstbortfallsersättningar.
            Vissa av förmånerna innebär också en omfördelning, eftersom riskerna
            för sjukdom och arbetsskada är ojämnt fördelade mellan hög- och
            låginkomsttagare.
          </note>
          <note>
            Övriga stödformer är också instrument för fördelningspolitik.
            Flera av våra förmånssystem medför reell omfördelning mellan olika
            grupper. Barnbidraget är ett exempel på detta, eftersom bidraget
            medför att inkomster omfördelas mellan dem som har försörjningsansvar
            för barn och övriga.
          </note>
          <note type="speaker">
            Anf. 64 MARGIT GENNSER (m)
          </note>
          <note>
            Fru talman! Tack för svaret.
          </note>
          <note>
            Jag hade egentligen väntat mig en mer saklig debatt, där problemet
            hade tagits upp i hela dess vidd.
          </note>
          <note>
            Men statsrådet har tagit skydd bakom formalismen.
          </note>
          <note>
            Jag får synpunkter på socialförsäkringsfrågorna, intet annat.
            Jag tycker att varje ansvarig politiker måste se på problemen
            i hela dess vidd. Jag fick i den föregående debatten belägg för
            att så inte är fallet.
          </note>
          <note>
            Det går inte att behandla varje socialförsäkringssystem för sig.
            Det går inte heller att behandla socialförsäkrings- och socialbidrag
            som helt självständiga storheter i förhållande till skatter och
            skatteuttag. Det skulle t.ex. aldrig Gustaf Möller ha gjort. Han
            såg sammanhangen.
          </note>
          <note>
            Det går inte heller att bortse från kommunal utjämningspolitik
            och regionala skillnader, både vad gäller levnadskostnader och
            statliga bidrag. Det är absurt av statsrådet att avskärma sig
            från den totala fördelningsproblematiken. Det är dessutom - ursäkta
            ordet - oansvarigt, därför att en närsynt politik gör oss alla
            fattigare och gör det ännu svårare för de personer som vi hörde
            talas om i den föregående debatten. Jag skall försöka belysa detta
            ytterligare för att vi skall kunna komma fram till någon ståndpunkt.
          </note>
          <note>
            Priser - och löner är också priser - utgör signaler som ger ledning
            för hur individer, familjer och företag skall agera i ett oändligt
            antal situationer. Förvanskas signalerna, uppstår oreda i informationssystemet,
            vilket det har gjort. Det sammelsurium av olika åtgärder som fördelningspolitiken
            nu har åstadkommit genom motsägande signaler i pris-, bidrags-
            och skattesystemen har lett till en rad negativa effekter.
          </note>
          <note>
            Den statliga ekonomin har onödigt försvagats. Vi ligger nu på
            17:e plats i BNP-ligan. Dålig ekonomi leder till krav på höjda
            skatter och för den delen sämre bidrag, vilket förvärrar problemen.
            Fasta regler existerar inte längre. Det som gällde i går gäller
            inte i morgon osv.
          </note>
          <note>
            Dessutom är ofta löner mindre värda än bidrag och har genom olika
            skatteeffekter fått extremt olika värden på olika orter. Skyll
            inte på marknadskrafterna!
          </note>
          <note>
            Vidare har de ekonomiska förhållandena blivit oförståeliga. Människors
            drivkrafter inriktas då på det negativa, dvs. att utnyttja kryphål
            i bidragssystemen och öka svartjobben.
          </note>
          <note>
            Låt mig ge ett par exempel på de destruktiva krafter som en dåligt
            analyserad politik skapar.
          </note>
          <note>
            Det första exemplet är hämtat från onsdagens DN, där Hans Bergström
            gav en bild av hur ekonomin kan se ut för en ensamstående kvinna
            med fyra barn och radhus. Med hjälp av vuxenstudiestöd, barnbidrag,
            bidragsförskott och bostadsbidrag fick hon sammanlagt 17 360 kr
            per månad netto. Hon kallade sig bidragsslav, då hon var mycket
            upprörd över att hon fått minskat vuxenstudiestöd. Hon krävde
            ytterligare socialbidrag, vilket hon också fick efter vissa hot.
            Det gav netto 2 000 kr mer per månad. Hon hade alltså lagligt
            skattefritt 19 360 kr, vilket är en hög lön för folk som arbetar.
          </note>
          <note>
            Det andra exemplet är hämtat från Sydsvenskan i söndags under
            rubriken "Socialbidrag är bättre än att jobba". 40 % av alla barnfamiljer
            skulle kunna få bidrag. Familjen A med två inkomster hade ett
            underskott på nästan 2 000 kr i förhållande till motsvarande likvärdiga
            familjen B som hade socialbidrag.
          </note>
          <note>
            Är detta rättvis fördelningspolitik? Om inte, vad göra då? Behövs
            inte just den kartläggning av hela fördelningspolitiken som jag
            efterlyste, för att vi skall kunna få någonting som är mer sammanhängande.
          </note>
          <note>
            Detta är inte partipolitik. Det handlar egentligen bara om sunt
            förnuft.
          </note>
          <note>
            Anf. 65 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Margit Gennser har ju frågat mig vilka initiativ
            regeringen avser att ta för att undvika oönskade fördelningseffekter
            vid beslut om förändringar i socialförsäkringssystemen. Efter
            Margit
          </note>
          <note>
            Gennsers inlägg har jag väldigt svårt att förstå vad det är för
            oönskade fördelningseffekter som hon vill komma åt.
          </note>
          <note>
            Margit Gennser talade i sitt inlägg om socialbidraget som någonting
            som inte fungerar som det skall.
          </note>
          <note>
            Men frågan till mig handlade ju om socialförsäkringssystemen,
            så jag skulle gärna vilja ha ett klarläggande av Margit Gennser
            om vad det är för oönskade fördelningspolitiska effekter hon är
            ute efter. Hur skall man via socialförsäkringssystemen komma åt
            det som
          </note>
          <note>
            Margit Gennser har nämnt i sin interpellation, där det handlade
            om boendekostnader, barnomsorgsavgifter och barnfamiljers standard
            över huvud taget i två kommuner, vilket fanns beskrivet i Postens
            publicerade undersökning?
          </note>
          <note type="speaker">
            Anf. 66 MARGIT GENNSER (m)
          </note>
          <note>
            Fru talman! Dessa system går mycket in i varandra. Det betyder
            att vi hela tiden måste jämföra inkomster efter skatt med bidrag
            av olika slag. Det finns inkomster från socialförsäkringssystemen
            som också är beskattade, men där marginalskatterna är lägre. Det
            finns naturligtvis också de som kompletterar socialförsäkringssystemen
            med socialbidrag osv. Jag vet att dessa frågor återigen är delade
            i departementet. Bidragsförskotten vilade tidigare på Anna Hedborg,
            medan socialbidragen vilade på Ingela Thalén.
          </note>
          <note>
            I vårpropositionen, bilaga 3, görs fullkomligt felaktiga jämförelser.
            Bruttoinkomster relateras till vad folk får från olika socialförsäkringssystem
            och olika bidrag efter skatt.
          </note>
          <note>
            Jag tog upp exemplet från Sydsvenskan om socialbidragen, som
            visade att folk faktiskt får högre inkomster att förbruka om de
            lever på bidrag och inte på arbete. Skillnaden var nästan 2 000
            kr mellan de båda tvåbarnsfamiljerna.
          </note>
          <note>
            Så här kan det inte fortgå. Detta är väldigt destruktivt. Det
            är därför jag menar att man måste utreda hela systemet. Vi kan
            faktiskt inte glömma bort skatterna.
          </note>
          <note>
            Jag kan på pensionärssidan ge motsvarande exempel. För en pensionär
            kan skatter, förmögenheter osv.
          </note>
          <note>
            leda till betydligt sämre förhållanden - man kan t.o.m.
          </note>
          <note>
            hamna under existensminimum - jämfört med dem som inte har någonting
            förutom det som socialförsäkringen ger plus pensionerna.
          </note>
          <note>
            Det är därför jag har tagit upp detta och sagt att vi måste se
            på detta som en helhet. Gör vi inte det, så vet vi faktiskt inte
            vad vi gör. Då har vi ingen fördelningspolitik, vilket jag tycker
            vore väldigt allvarligt.
          </note>
          <note>
            Vi hörde här tidigare att den ensamstående modern har det oerhört
            svårt. Vad som har kommit fram är att det ofta beror på en mängd
            andra faktorer, som vi inte kan klara genom något system över
            huvud taget. Egentligen handlar det väl om villkoren för att familjen
            skall kunna hålla ihop, dvs. att vara två om att försörja ett
            barn, vilket man bör vara. På det sättet får man en vettigare
            fördelningspolitik. Men detta har man alltså glömt bort.
          </note>
          <note>
            Skatter är en sak och bidragssystem är en annan sak. De möts
            inte. Ibland är de beskattade och ibland obeskattade. I bilaga
            3 till propositionen har man räknat fram jämförelsetal. Man har
            dock utgått från att det är staten som äger alla inkomster. Sedan
            får vi det som blir över. Det var detta min fråga gällde.
          </note>
          <note>
            Anf. 67 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Jag har lyssnat noga på vad Margit
          </note>
          <note>
            Gennser har sagt. Men jag har ändå väldigt svårt att förstå vad
            det är för fördelningspolitik som Margit
          </note>
          <note>
            Gennser vill ha. Hur ser den fördelningspolitiken ut?
          </note>
          <note>
            På vilket sätt skall socialförsäkringssystemen spela en roll
            i Margit Gennsers önskade fördelningspolitik?
          </note>
          <note>
            Skall de användas för att öka eller för att minska klyftorna,
            eller vad är det systemen skall användas till?
          </note>
          <note>
            Vi har ett inkomstbortfallssystem när det gäller socialförsäkringarna.
            När det gäller barnbidraget har vi en utjämning mellan dem som
            inte har barn och dem som har barn. Vad är det för fördelningspolitik
            som Margit Gennser vill använda socialförsäkringssystemen till?
          </note>
          <note type="speaker">
            Anf. 68 MARGIT GENNSER (m)
          </note>
          <note>
            Fru talman! Det första exempel jag tog upp var
          </note>
          <note>
            Lidingöfamiljen som hade ungefär en årsinkomst mer.
          </note>
          <note>
            Man hade betydligt mindre att leva på i Boden. Där kom naturligtvis
            en del bidrag som inte finns med i socialförsäkringssystemen in.
          </note>
          <note>
            Men vi har också socialförsäkringssystem - det är här det destruktiva
            kommer in - som leder till att man kan få förtidspension och ändå
            vara relativt arbetsför.
          </note>
          <note>
            Det finns så stora incitament och drivkrafter i dessa system.
            Man måste se på det också.
          </note>
          <note>
            En av orsakerna är sannolikt att vi överbeskattar de låga inkomsterna.
            Det är därför jag säger att de som sitter på Socialdepartementet
            inte får avskärma sig från dem som sysslar med skattepolitik i
            Finansdepartementet.
          </note>
          <note>
            Det finns bara en enda vettig regel, och det är den
          </note>
          <note>
            Gunnar Sträng tog upp på sin tid. Han sade att de som lever på
            eget arbete och kan fortsätta arbeta skall ha mer kvar än dem
            som måste leva på socialförsäkringssystemen och bidragen. Det
            måste finnas en skillnad, så att vi får rätt drivkrafter. Naturligtvis
            kan folk skaffa sig litet svängrum genom sparande, men då måste
            vi också se till att sparande uppmuntras.
          </note>
          <note>
            Det jag har velat påpeka med denna diskussion är att fördelningspolitik
            inte är något isolerat. Fördelningspolitiken måste sättas in i
            hela sitt sammanhang, och det har vi glömt bort. Det är farligt
            om vi glömmer bort det när vi håller på och ändrar systemen, för
            då kommer allting att bli ännu mycket konstigare.
          </note>
          <note>
            Anf. 69 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! En av de absolut viktigaste fördelningspolitiska
            insatserna sett ur min synpunkt är alla människors rätt till arbete
            och möjlighet till egen försörjning. Det som i dag kanske skapar
            den största orättvisan är den höga arbetslösheten, som både vidgar
            klyftor mellan människor och urholkar den sociala tryggheten.
          </note>
          <note>
            När vi under dessa två år har lagt ned ett oerhört stort arbete
            på att sanera statsfinanserna har vi också gjort det ur ett fördelningspolitiskt
            perspektiv - till hälften genom att öka intäkterna och till hälften
            genom att genomföra besparingar. Det har funnits en väldigt viktig
            fördelningspolitisk profil i regeringens politik. Den har varit
            vägledande därför att vi vill öka rättvisan i samhället och minska
            klyftorna mellan människor. Detta har varit riktningsgivaren i
            saneringen och i den fördelningspolitik som regeringen vill bedriva.
          </note>
          <note>
            Överläggningen var härmed avslutad.
          </note>
          <note>
            16 § Anmälan om skriftliga frågor
          </note>
          <note>
            Anmäldes att följande skriftliga frågor framställts
          </note>
          <note>
            den 19 april
          </note>
          <note>
            1995/96:394 av Eva Goës (mp) till miljöministern
          </note>
          <note>
            Urval av lämpliga platser för slutförvaring av kärnavfall
          </note>
          <note>
            den 22 april
          </note>
          <note>
            1995/96:395 av Jan Backman (m) till arbetsmarknadsministern
          </note>
          <note>
            De s.k. datorteken
          </note>
          <note>
            1995/96:396 av Carina Hägg (s) till arbetsmarknadsministern
          </note>
          <note>
            Könsperspektiv på arbetsmarknaden
          </note>
          <note>
            1995/96:397 av Jan Backman (m) till miljöministern
          </note>
          <note>
            Prioritering av miljöprojekt
          </note>
          <note>
            1995/96:398 av Carina Hägg (s) till kulturministern
          </note>
          <note>
            Konstnärlig utsmyckning i Sverige och EU
          </note>
          <note>
            Frågorna redovisas i bilaga som fogas till riksdagens snabbprotokoll
            måndagen den 29 april.
          </note>
          <note>
            17 § Kammaren åtskildes kl. 18.44.
          </note>
          <note>
            Förhandlingarna leddes av talmannen från sammanträdet början
            till ajourneringen kl. 16.32 och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
