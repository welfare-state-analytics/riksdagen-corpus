<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--8</head>
          <docDate when="1995-10-13 00:00:00">1995-10-13 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ___________________________________________________________________
          </note>
          <note>
            1 § Allmänpolitisk debatt (forts. från prot. 7)
          </note>
          <note>
            Välfärdspolitik
          </note>
          <note type="speaker">
            Anf. 1 GULLAN LINDBLAD (m)
          </note>
          <note>
            Herr talman! Vad är välfärd? Det kan synas vara en något underlig
            fråga när vi skall debattera välfärdssystemen. Jag har roat mig
            med att konsultera en del ordböcker och funnit att ordet betyder
            bl.a. ett lyckligt tillstånd, god levnadsstandard, välbefinnande
            och trygghet. Vackra ord kanske, men har vi politiker någonsin
            åstadkommit detta alla "välfärdssystem" till trots, och kan vi
            egentligen åstadkomma verklig välfärd?
          </note>
          <note>
            Alla betraktar vi det av tradition som självklart att ett gott
            samhälle skall värna människor som är sjuka och gamla eller på
            annat sätt inte kan klara sin eller sin familjs försörjning. Social
            trygghet är en medborgerlig rättighet, står det t.ex. i det moderata
            partiprogrammet. Vi menar att staten/det offentliga skall ge en
            rejäl hjälp till människor som behöver hjälp - hjälp till självhjälp.
            Den moderata synen på välfärd är emellertid förankrad i människors
            eget ansvarstagande för sig själva och sina medmänniskor. Vi brukar
            tala om "det civila samhället" och dess betydelse för de enskilda
            människornas trygghet. Vi skiljer på välfärdsstat och välfärdssamhälle.
          </note>
          <note>
            När staten tror att den kan ta över hela det sociala ansvaret
            för familjen och de enskilda människorna, leder det till att utgifterna
            för de sociala transfereringssystemen exploderar när tiderna blir
            sämre. Det är precis detta som inträffat i Sverige, herr talman,
            sedan vi alltför länge levt över våra tillgångar. Och vilka är
            det som drabbas svårast när byggstenarna i
          </note>
          <note>
            "välfärdsbygget" börjar plockas bort? Jo, ofta de som är svagast.
            Det är detta vi ser i dag när verkligheten tvingar även "sociala
            ingenjörer" att spara hårdast där utgifterna är som störst.
          </note>
          <note>
            Den brutala verkligheten har talat sitt språk.
          </note>
          <note>
            Människor har efter decenniers inlärd hjälplöshet råkat ut för
            en hård verklighet. Och det parti som varit bland de flitigaste
            tillskyndarna till ett alltför expansivt socialförsäkringssystem
            - dagens regeringsparti -
          </note>
          <note>
            står villrådigt när den egna politiken misslyckats.
          </note>
          <note>
            Det är lätt för mig att säga i dag: Tänk om ni hade lyssnat till
            mig för 10-15 år sedan, när jag t.ex. varnade för att arbetsskadeförsäkringen
            skulle spränga alla ekonomiska ramar eller när vi moderater gick
            emot det s.k. timsjukpenningssystemet som gjorde det mer lönsamt
            att sjukskriva sig än att gå och jobba!
          </note>
          <note>
            Hur annorlunda hade inte Sveriges ekonomi sett ut i dag! Vi har
            haft många hårda debatter i dessa frågor i denna kammare genom
            åren, och då har jag fått höra att jag har varit cynisk och elak
            mot sjuka människor.
          </note>
          <note>
            Jag har roat mig med att läsa i ett par gamla protokoll, det
            ena från den 10 december 1985, dvs. för tio år sedan, när jag
            diskuterade med en socialdemokratisk kollega - inget namn nämnt
            - om möjligheten att samordna sjuk- och arbetsskadeförsäkringen
            för att hejda kostnadsexplosionen. Svaret blev: "Men det skulle
            innebära en uppenbar försämring av försäkringen. Vi accepterar
            inte - - - ett sådant resonemang." Nu har vi ett sådant system
            efter det att den borgerliga regeringen genomförde det, och den
            nuvarande inte ändrat på det.
          </note>
          <note>
            I en debatt den 18 april 1990, dvs. för drygt fem år sedan, frågade
            jag en utskottskollega om han inte var bekymrad över kostnadsutvecklingen
            inom arbetsskadeförsäkringen. Svaret var då: "Jag förnekar inte
            - - -
          </note>
          <note>
            att det är ett problem. Men jag hävdar fortfarande att detta
            inte är det stora problemet.
          </note>
          <note>
            "Vid Försäkringskasseförbundets kongress förra veckan sade Sveriges
            socialförsäkringsminister: "Vi har gjort missar" och nämnde då
            bl.a. timsjukpenningssystemet och arbetsskadeförsäkringen som
            blev alldeles för dyra. Jag välkomnar sinnesändringen och självkritiken,
            men sent skall syndaren vakna, säger det gamla talesättet.
          </note>
          <note>
            "Socialdemokratin kan inte längre - - - drömma sig tillbaka till
            60- och 70-talens traditionella välfärdspolitik." Det har jag
            kunnat säga länge, men det verkligt intressanta är att detta sades
            i Dagens Nyheter den 7 oktober av tre socialdemokratiska borgarråd
            i
          </note>
          <note>
            Stockholm. De krävde av sin kommande partiledare att han eller
            hon måste ta ställning för privatiseringar, friskolor och andra
            alternativa driftformer i kommunerna. Hörde jag rätt? Råder samma
            uppfattning här i riksdagen och i regeringen?
          </note>
          <note>
            I ett frågesvar under sommaren har jag fått ett klart svar från
            socialministern rörande möjligheten till omtänkande inom sjukvården.
            Socialdemokraterna är inte beredda till något som helst omtänkande
            på det området. Landstingsmonopolet skall vara orubbat.
          </note>
          <note>
            Privatvården sätts på undantag. Hur är det med barnomsorg och
            hemtjänst? Kommer det omtänkande att ske som de tre borgarråden
            talar om? Det skulle jag gärna vilja ha ett svar på.
          </note>
          <note>
            Den socialdemokratiska villrådigheten tycks vara utbredd. Det
            talades i går i den ekonomiska debatten om "kackel i en hönsgård".
            I en artikel i Dagens Nyheter den 7 september säger de båda socialministrarna
            att besparingarna har gått för långt och att de är beredda till
            höjningar av nivåerna så snart det sig göra låter. Men finansministern
            låter sig dess bättre icke bevekas.
          </note>
          <note>
            Sjuk- och arbetsskadekommitténs arbete, som vi har väntat på
            länge, har gått i stå vad jag fått mig rapporterat, och kommer
            inte att bli färdigt i tid. Vad är det egentligen som gäller?
            Vad vill Socialdemokraterna egentligen med välfärdssystemen?
          </note>
          <note>
            Herr talman! Vad krävs då av ett gott trygghetssystem? Det skall
            i första hand garantera trygghet för människor som har stora behov,
            dvs. erbjuda hjälp där hjälp verkligen behövs. Socialförsäkringarna
            skall inte innehålla drivkrafter som motverkar det egna ansvaret
            och den egna försörjningsviljan. Arbetslinjen måste gälla. Vi
            måste komma bort från system som mer eller mindre lockar till
            missbruk och fusk. Vad gäller den frågan skall jag be att få återkomma
            i nästa inlägg. Försäkringar bör innehålla en viss självrisk,
            t.ex. i form av karensdagar. Det handlar om ett eget ansvarstagande.
          </note>
          <note>
            Ett bra trygghetssystem måste också vara stabilt så att människor
            skall kunna lita på det, till skillnad från dagens system där
            vi t.ex. gör den ena besparingen efter den andra i pensionerna
            och i andra trygghetssystem. Systemet måste också innehålla incitament
            för ett eget sparande.
          </note>
          <note>
            Vi moderater kommer på vår partistämma att diskutera en skiss
            till ett enhetligt socialförsäkringssystem för kortvariga inkomstbortfall
            vid såväl sjukdom som arbetslöshet. Det är i princip ett inkomstbortfallssystem
            med ungefär samma ersättningsnivå som i dag, dvs. ca 75 % av inkomsten,
            parat med möjligheten till en egen tilläggsförsäkring upp till
            en viss nivå, förslagsvis 85 %. Denna tilläggsförsäkring kan erbjudas
            av den allmänna försäkringskassan eller av försäkringsbolag. Ingen
            skall kunna nekas försäkring genom riskbedömning. Detta vill jag
            klart ha sagt i denna kammare. Försäkringen omfattar inkomster
            på förslagsvis fem basbelopp, där avgifter och förmåner motsvarar
            varandra.
          </note>
          <note>
            Den propositionsförteckning som nu ligger på riksdagens bord
            är synnerligen mager på det sociala området. Enligt regeringsförklaringen
            kommer ett förslag till socialtjänstlag att föreläggas riksdagen
            under den här perioden. Jag skulle vilja fråga vad den kommer
            att innehålla. Skall vi riksdagsledamöter här i
          </note>
          <note>
            Stockholm sitta och bestämma en s.k. riksnorm eller skall vi
            lita på den kommunala självstyrelsen och på de kommunalt förtroendevalda
            i den frågan?
          </note>
          <note>
            Kommer lagen att ta vara på den enskilda människans egen kraft,
            genom att ställa vissa villkor för rätten till bistånd? Kommer
            man verkligen att bry sig om den enskilde? Eller skall vi fortsätta
            i flummig 70-
          </note>
          <note>
            talsanda i socialpolitiken?
          </note>
          <note>
            Herr talman! Vi lever i en ny tid, och en ny tid kräver nya lösningar.
            Flera av riksdagens partier har förslag till sådana lösningar,
            men vilka är Socialdemokraternas visioner inför morgondagens socialpolitik?
          </note>
          <note type="speaker">
            Anf. 2 ANDREAS CARLGREN (c)
          </note>
          <note>
            Herr talman! Vi skall debattera välfärdspolitiken.
          </note>
          <note>
            Vad betyder det? Ja, det betyder inte att vi skall diskutera
            politik för att så många som möjligt skall ha bidrag, utan det
            betyder att så få som möjligt skall behöva bidrag. Om man är i
            en situation där man verkligen behöver stöd, skall man kunna få
            det utan att stå förödmjukad med mössan i hand.
          </note>
          <note>
            Sverige är ett samhälle där alldeles för många människor är beroende
            av bidrag. Jag skulle vilja ta ett exempel från några av våra
            kommuner. Det är kommunerna Habo, Mullsjö, Tidaholm och Falköping.
            Där bor 62 000 människor. En sådan här vanlig dag är det 38 000
            människor som vaknar och är i den åldern då vanliga människor
            i vanliga fall kan gå till jobbet. Så gör också de flesta av de
            38 000. Det är
          </note>
          <note>
            10 000 som går till barnstugor, ålderdomshem, sjukhus osv. för
            att arbeta i offentlig sektor. Det är 18 000
          </note>
          <note>
            som vandrar i väg till bensinmackar, frisersalonger, verkstadsföretag
            och vad det kan vara i privat sektor.
          </note>
          <note>
            Men det är 10 000 människor som inte har något jobb att gå till,
            som försörjs med bidrag av något slag, antingen arbetslöshetsersättning,
            sjukersättning, förtidspension, arbetsmarknadsåtgärder eller socialbidrag.
          </note>
          <note>
            Vad det visar är först och främst en mängd människor som drabbas
            av lidande, därför att de inte kan gå till ett jobb och försörja
            sig. Men det visar också att mycket av människors förmåga inte
            tas till vara. Det i sin tur kostar massor för samhället. Sammanlagt
            under ett år kostar bidragen till de här 10 000 människorna 1
          </note>
          <note>
            miljard kronor, dvs. bara i några få av våra kommuner i Sverige.
          </note>
          <note>
            Då är det också spännande att de människor som är drabbade av
            detta inte accepterar det. I de här kommunerna har man nu slagit
            sig samman och startat ett projekt över kommungränser, över byråkratiska
            regelgränser, över gränser mellan människor, och sagt att det
            finns bruk för alla, att alla skall kunna vara med och göra en
            arbetsinsats. Vi kan få erfarenheter av det här.
          </note>
          <note>
            För det första skulle vi kunna slå ihop pengar från olika påsar
            och enkelt och obyråkratiskt samordna socialtjänst, arbetsförmedling
            och försäkringskassa för att se till att alla de människor som
            vill kunna försörja sig men inte kan det skall få ett bättre stöd
            att göra det.
          </note>
          <note>
            För det andra visar det att det är bättre att vi ser till att
            människor finns med i generella försäkringar, men där samhället
            kan ställa krav på arbete, i stället för att de skall vara beroende
            av behovsprövade system med kravlösa bidrag.
          </note>
          <note>
            För det tredje lär vi oss att arbete hela tiden skall löna sig
            mer än bidrag. Vi måste se till att få ett system som hela tiden
            mer gynnar arbete än bidragstagande.
          </note>
          <note>
            Vi vet alla att livet kraschar ibland, och var och en av oss
            kan drabbas. Då måste vi kunna lita på att skyddsnätet gäller
            oss alla på lika villkor. Man skulle kunna säga att det är den
            generella välfärdspolitikens stolta tanke att det skall vara så.
            Samhället skall ha ett så tätt generellt skyddsnät att bara mycket
            speciella fall, som behöver speciellt stöd, skall kunna få det.
          </note>
          <note>
            Men utvecklingen går ju i stället åt motsatt håll. Förra året
            var det 715 000 människor som var beroende av socialbidrag i Sverige.
            Det var 40 % fler än 1990.
          </note>
          <note>
            Tänk er den oerhörda ökningen på de åren! I år räknar man med
            att socialbidragen kommer att kosta Sverige
          </note>
          <note>
            10,5 miljarder kronor.
          </note>
          <note>
            Nu pågår det många utredningar som skall försöka utreda nya lösningar
            för socialförsäkringarna. Det som är på gång är renodling av arbetslöshetsersättning
            och sjukförsäkring. Men risken är ju att vi gör ännu större maskor
            i samhällets skyddsnät och att ännu fler faller emellan. Det gäller
            människor som är långtidssjuka och samtidigt arbetslösa. Det gäller
            arbetshandikappade. Det gäller människor som har sjukskrivits
            för psykosociala problem. Listan kan göras lång.
          </note>
          <note>
            Siffror som har kommit in till Arbetsmarknadspolitiska kommittén
            och Sjuk- och arbetsskadekommittén visar att det handlar om sammanlagt
            uppemot 50 000 människor. Dessutom skall man räkna med de 100
            000 arbetslösa som saknar KAS eller akassa. I TCO räknar man med
            att det kan gälla sammanlagt uppemot ett par hundratusen människor,
            som inte får stöd i det generella systemet men som behöver stöd
            och i stället tvingas söka socialbidrag, med de förändringar som
            nu är på gång. Det är på väg att bli en av våra största välfärdspolitiska
            frågor.
          </note>
          <note>
            Centerpartiet vill skapa grundtrygghet. Det innebär att väva
            maskorna i den generella trygghetens skyddsnät tätare, så att
            så få som möjligt skall behöva utnyttja behovsprövade selektiva
            bidrag. Det är dags att vi skapar förändring. Vi måste minska
            risken för att man skall falla igenom trygghetssystemen. Centerpartiet
            vill samordna skyddet vid arbetslöshet och ohälsa till ett sammanhängande
            system. Vi vill ha en heltäckande försäkring, som skyddar mot
            inkomstbortfall, oavsett orsaken till ofrivillig frånvaro från
            jobbet. Vad vill Socialdemokraterna?
          </note>
          <note>
            Vi måste förbättra skyddet för dem som är allra mest utsatta.
            Centerpartiet vill höja den garanterade grundnivån så att den
            helst skall vara högre än socialbidragsnivån. Centerpartiet vill
            utforma reglerna så att fler omfattas av den generella tryggheten.
            Det är bättre att människor finns inne i generella försäkringar
            med krav än att de står utanför och får kravlösa bidrag. Centerpartiet
            vill att hela folket som arbetar skall omfattas av skydd vid arbetslöshet.
            Vad vill
          </note>
          <note>
            Socialdemokraterna?
          </note>
          <note>
            Det kan väl inte vara socialdemokratisk välfärdspolitik att låta
            100 000 arbetslösa stå utan samhällets generella stöd? Det kan
            väl inte vara socialdemokratisk välfärdspolitik att vara stenhård
            motståndare mot att låta alla som förvärvsarbetar omfattas av
            obligatoriskt skydd vid arbetslöshet? Det kan väl inte vara socialdemokratisk
            välfärdspolitik att hellre låta tiotusentals fler stå i kö för
            socialbidrag än att införa bättre generellt skydd genom Centerpartiets
            krav på grundtrygghet?
          </note>
          <note>
            Jag tror att det är mycket viktigt att vi kan få en stor och
            omfattande debatt om de här frågorna. Jag tror att många av de
            förändringar som nu är på gång kan lösa en del problem, samtidigt
            som de riskerar att skjuta andra problem åt sidan och göra dem
            värre.
          </note>
          <note>
            Just nu pågår utredningar där man diskuterar lösningarna för
            arbetslösa för sig, sjuka för sig, försäkringskassans organisation
            för sig. Risken är att vi i stället för att väva trygghetsnätet
            tätare särar ut det så att risken att falla emellan blir större.
          </note>
          <note>
            Därför måste också den här frågan ställas till Anna
          </note>
          <note>
            Hedborg: Är Anna Hedborg beredd att se till att vi får möjlighet
            att diskutera helheten i ett politiskt sammanhang och se till
            att skapa en helhet? Från Centerpartiets sida har vi mycket klart
            sagt att vi är beredda att vara med och samarbeta för att få andra
            lösningar.
          </note>
          <note>
            Vi tror att det är bättre för Sverige med samarbete, men det
            krävs en helhetslösning. Det är farligt om vi diskuterar alla
            dessa åtgärder för sig; då kan problemen bli större när vi måste
            göra dem mindre.
          </note>
          <note type="speaker">
            Anf. 3 BARBRO WESTERHOLM (fp)
          </note>
          <note>
            Herr talman! Hälso- och sjukvården, socialtjänsten och våra offentliga
            försäkringssystem är viktiga delar av den svenska välfärden. Målsättningen
            är att var och en skall kunna få stöd och vård på lika villkor
            när hälsan sviker eller när man på grund av olika omständigheter
            inte kan klara ut sin situation själv.
          </note>
          <note>
            Det är viktigt att människor kan lita på de här välfärdssystemen,
            att skyddsnätet finns där när vi som bäst behöver det, när människor
            behöver ta dem i bruk. Men under senare tid har det kommit oroande
            rapporter, den ena efter den andra, om de hot som
          </note>
          <note>
            Socialdemokraterna riktar mot välfärdssystemen. Vi läser om hårda
            besparingar inom hälso- och sjukvården och friställning av personal
            på grund av resursbrist. Sjukhusdirektörer och andra ledande personer
            med ansvar för resursfördelning och människors vård och omsorg
            avgår i protest mot det sätt som besparingarna sker på. Köerna
            inom hälso- och sjukvården växer, med den belastning på försäkringssystem
            i form av sjukskrivningar och det tryck på hemvård och hemsjukvård
            som det ger.
          </note>
          <note>
            Nu vill man också sänka ersättningen i försäkringssystemen och
            frångå det som inte minst statsrådet
          </note>
          <note>
            Hedborg hävdade för ett år sedan. Då sade hon i den allmänpolitiska
            debatten att det är viktigt att värna om en försäkring baserad
            på inkomstbortfall och att frivilliga försäkringar aldrig kan
            vara ett alternativ om alla skall få del av försäkringsskyddet.
          </note>
          <note>
            Nu vill regeringen skapa just ett sådant system. Av den massmediala
            debatten finner jag att det kan finnas motsättningar inom regeringen,
            men om jag har förstått det hela rätt är det just den här sänkningen
            som gäller. Varför detta? vill jag fråga statsrådet. Jag hoppas
            också att vi i år, när statsrådet är mer varm i kläderna, kan
            få svar på de frågor som vi reser under den här allmänpolitiska
            debatten. Förra året fick vi ta om frågorna under en tisdagsfrågestund
            för att få svar.
          </note>
          <note>
            Att Sveriges ekonomi inte är den bästa och att vi måste vidta
            besparingar är uppenbart. Men det gäller att spara på rätt saker,
            att vidta rätt åtgärder. Vi i
          </note>
          <note>
            Folkpartiet liberalerna är kritiska mot det sätt på vilket Socialdemokraterna
            gör besparingar i välfärdssystemet. Vi vill bevara den 80-procentiga
            ersättningsnivån i socialförsäkringarna, och vi ser besparingsmöjligheter
            inom sjukvården som inte behöver försämra utan snarare kunde förbättra
            vården för de enskilda patienterna.
          </note>
          <note>
            Till att börja med har vi socialförsäkringssystemet.
          </note>
          <note>
            En besparingspost som har aktualiserats här på sistone och som
            jag ser det som väldigt angeläget att komma åt är det bidragsfusk
            som Riksrevisionsverket lyft fram - socialförsäkringsutskottet,
            arbetsmarknadsutskottet och socialutskottet fick en redovisning
            häromdagen. Det här brådskar, eftersom det både kostar pengar
            och är demoraliserande att vi har system som kan felanvändas på
            det sätt som RRV visat. Jag skulle därför gärna vilja veta vilka
            åtgärder regeringen avser att vidta beträffande uppgifterna från
            RRV.
          </note>
          <note>
            Ett annat hinder för effektivt resursutnyttjande -
          </note>
          <note>
            som också Andreas Carlgren pekade på här alldeles nyss - är att
            vi har system med barriärer emellan, vilket gör att vi inte effektivt
            kan utnyttja resurserna.
          </note>
          <note>
            Vi har barriärer också mellan statliga, kommunala och landstingskommunala
            pengar. Den som gör en insats i de här systemen för att förbättra
            välstånd, välfärd och hälsa får så att säga inte hem vinsten.
            Vi behöver utveckla system med bättre morötter åt den som gör
            insatserna. Fler försök med gemensamma pengapåsar t.ex. för kommun,
            landsting och försäkringskassa bör göras. Här vore det intressant
            att veta om regeringen har fler försök i tankarna än dem som t.ex.
            utförs i
          </note>
          <note>
            Stenungsund och på ett par andra håll.
          </note>
          <note>
            Inom hälso- och sjukvården gör nu Socialdemokraterna förändringar
            som verkar illa överlagda och snarare försämrar för patienterna,
            samtidigt som de leder till ökade kostnader. Låt mig ge några
            exempel.
          </note>
          <note>
            Ett av sjukvårdens största gissel har varit de långa köerna till
            en rad operationer och behandlingar. Innan vårdgarantin infördes
            kunde patienter få vänta flera år på behandling, med såväl de
            personliga problem detta innebär som det tryck det innebär på
            sjukförsäkring, hemsjukvård och hemvård samt naturligtvis även
            på arbetsplatsen. Genom införandet av vårdgarantin, som innebär
            att ingen patient skall behöva vänta mer än tolv veckor på behandling
            efter ställd diagnos, sjönk köerna radikalt för de ingrepp som
            vårdgarantin omfattade och också för många andra ingrepp.
          </note>
          <note>
            Nu ökar köerna igen, vilket inte beror på dåligt arbete från
            sjukhusens sida utan på de gigantiska sparbeting som s-majoriteten
            tvingar vården till. Besparingarna leder till uppsägningar och
            omskolningskurser för den personal som inte kan sägas upp på grund
            av att den har anställningstrygghet. Bemanningen på vårdavdelningarna
            tunnas ut så att de återstående som arbetar där inte orkar längre.
          </note>
          <note>
            Så länge anställningsgarantin gäller för personal finns inget
            skäl att flytta runt anställda från vårdarbete till olika kurser.
            Det kostar miljoner i onödan och drabbar vården mycket hårt. Vi
            tycker att vårdgarantin bör utökas till fler sjukdomstillstånd,
            inte ifrågasättas för dem som redan har den.
          </note>
          <note>
            Jag ser en rad möjligheter att hushålla med våra krympande resurser,
            och jag tänkte exemplifiera med några av dem.
          </note>
          <note>
            Man har försökt att göra läkare och annan sjukvårdspersonal mer
            kostnadsmedveten genom att införa administrativa system med patientavgifter,
            köpoch-sälj-system etc. Det här har medfört vissa positiva effekter,
            men de är otillräckliga. Betydligt effektivare vore att genomföra
            egenrevisionssystem för främst läkarna, eftersom det är de som
            beslutar om de mest kostnadskrävande insatserna. Om de får fortlöpande
            uppgifter om vad deras insatser i form av t.ex. förtidspensionering
            och sjukskrivning kostar - det har tidigare gjorts försök för
            läkemedel som också redovisats här i kammaren - är jag övertygad
            om att det skulle leda till en ökad kostnadsmedvetenhet och en
            reduktion av notan. För läkemedel har det givit en 10-
          </note>
          <note>
            procentig minskning, motsvarande ungefär en och en halv miljard.
            Får man till stånd en motsvarande besparing för sjukskrivningarna,
            som går löst på 34
          </note>
          <note>
            miljarder, och förtidspensionerna, som uppgår till 21
          </note>
          <note>
            miljarder, blir det avsevärda besparingar.
          </note>
          <note>
            En annan resurs som inte utnyttjas till fullo är det arbete som
            Statens beredning för utvärdering av medicinsk metodik gör. Här
            gör man utredningar där man värderar olika behandlingar, och det
            har utmynnat i ett ifrågasättande av värdet med sjukskrivning
            och förtidspensionering av människor med ryggont.
          </note>
          <note>
            Bästa behandling är att man är i gång. Det här kostar
          </note>
          <note>
            20 miljarder per år, och man kan fråga sig om det här är riktigt
            när det har så liten effekt på sjukdomen i fråga.
          </note>
          <note>
            Jag vill i det här sammanhanget också ta upp en intressant artikel
            från tidningen Der Stern, som kommit nyligen. Här redovisas en
            33-procentig överkonsumtion av medicinska insatser hos normalbefolkningen.
            Man har fått fram siffran genom att jämföra hur 1 169 slumpmässigt
            utvalda läkare skulle vilja bli behandlade för 30 olika sjukdomar.
          </note>
          <note>
            Det visade sig då att läkare gör en annan nyttarisk-bedömning
            när det gäller dem själva än när det gäller deras patienter. De
            är alltså mycket mindre benägna att genomgå de behandlingar som
            de ordinerar sina patienter. Man har också räknat fram att miljardbelopp
            i D-mark skulle kunna sparas om läkarna behandlade sina patienter
            på samma sätt som de själva vill bli behandlade. Jag tycker att
            det vore mycket intressant att göra motsvarande undersökning här
            i
          </note>
          <note>
            Sverige.
          </note>
          <note>
            Det finns också mycket att göra på den organisatoriska sidan.
            I det här första inlägget hinner jag inte gå in på allt, utan
            jag återkommer i senare inlägg.
          </note>
          <note>
            Men jag vill här lyfta fram husläkarmodellen. Den måste behållas
            och utvecklas. På det sättet kan många patienter lätt få vård
            utan att det belastar akutsjukhusen. Den undersökning som har
            gjorts i Stockholms län visar att det här har varit en populär
            reform. Varför då nedrusta den?
          </note>
          <note>
            Avslutningsvis: Enligt liberala värderingar har varje individ,
            också de med de allra sämsta förutsättningarna rätt att leva ett
            så värdigt liv som möjligt och rätt till samhällets resurser på
            samma villkor som andra. Vi prioriterar en satsning på välfärden
            framför en lägre moms på mat. Visst skall vi spara, men på rätt
            saker!
          </note>
          <note type="speaker">
            Anf. 4 ULLA HOFFMANN (v)
          </note>
          <note>
            Herr talman! Välfärd är enligt Vänsterpartiet att skapa förutsättningar
            för ett värdigt liv, att skapa förutsättningar för en personlig
            utveckling genom att fördela samhällets resurser solidariskt.
            Vi kan inte garantera varje människa lycka, men vi kan genom omfördelningen
            i de generella välfärdssystemen garantera varje enskild individ
            ekonomisk trygghet för att han eller hon därigenom skall få resurser
            att utvecklas som människa.
          </note>
          <note>
            En ekonomisk politik där full sysselsättning är det överordnade
            målet är en förutsättning för den generella välfärden. En bra
            offentlig sektor är ett medel att fördela välfärden rättvist.
            Genom den offentliga sektorn sprids marknadsmakt - något som är
            svårsmält för anhängarna av "den perfekta marknadens" maktlöshet.
          </note>
          <note>
            Den efterfrågan av produkter, tjänster, kunskap som uppkommer
            genom offentlig sektor är baserad på människans behov. Full sysselsättning
            och skäliga löner, en strävan efter ett jämlikt och jämställt
            samhälle främjar tillväxten - det visar bl.a. studier av de asiatiska
            ekonomierna. Det stora problemet i dag är inte att svenska folket
            konsumerat offentliga tjänster utan den stora arbetslösheten.
          </note>
          <note>
            Politiken för full sysselsättning och utbyggnaden av den offentliga
            sektorn har varit särskilt viktig för kvinnor. Dels har den varit
            en arbetsmarknad för kvinnor, dels har den varit en förutsättning
            för kvinnor att förvärvsarbeta, oberoende av vilken sektor de
            har arbetat inom. Det är inte populism att försvara den generella
            välfärden, det är inte populism att slå vakt om kvinnors rätt
            att kombinera förvärvsarbete med skötsel av små barn, det är inte
            populism att slå vakt om socialförsäkringssystemens inkomstbortfallsprincip,
            det är inte populism att anse att vi skall ha ett pensionssystem
            som inte missgynnar kvinnor.
          </note>
          <note>
            Herr talman! Efter partiledardebatten stod det att läsa på Aftonbladets
            ledarsida att det är rätt att Socialdemokraterna avvisar samarbete
            med Vänsterpartiet. Vänsterpartiets politiska linje är enligt
            ledarsidan populistisk och ingenting för de politiker som vill
            lösa de ekonomiska och sociala problemen. Opinionssiffrorna spelar
            ingen roll, säger man vidare. Ingvar
          </note>
          <note>
            Carlsson bör i stället fortsätta centersamarbetet, för det som
            det handlar om - enligt det LO-ägda Aftonbladet men också enligt
            finansministern - är att Olof
          </note>
          <note>
            Johansson törs.
          </note>
          <note>
            Resonemanget om att satsa på den som törs skära mest påminner
            mig om en serieteckning i Kvinnovetenskaplig tidskrift för några
            år sedan. En flicka och en pojke står och pratar med varandra.
            Så säger han:
          </note>
          <note>
            Ska vi tävla om vem som törs böja sig längst bakåt?
          </note>
          <note>
            Visst, säger hon och står kvar. Pojken böjer sig längre och längre
            bakåt. Till slut faller han på ryggen i backen. Kloink. "Du vann",
            säger flickan med upphöjt lugn.
          </note>
          <note>
            Så har det alltså blivit i svensk politik, så har politiken utvecklats
            av de folkvalda. Det handlar tydligen om vem som törs fatta beslut
            som går tvärtemot det som folket via valresultat och opinionssiffror
            visar att det vill ha.
          </note>
          <note>
            Vad är det då som Olof Johansson törs? I Centerns motion till
            proposition 25, Vissa ekonomisk-politiska åtgärder, gör partiet
            totalt ned den s.k. Perssonplanen.
          </note>
          <note>
            "Den långsiktiga strategin har - - - blivit ett dokument utan
            visioner och strategi för vad en långsiktig offensiv politik för
            en sanering av statens finanser kräver", säger man. Det är ganska
            hårda ord från regeringens nuvarande samarbetspartner. Men Centern
            törs!
          </note>
          <note>
            Häromdagen tillfrågades företrädare för Centerpartiet vad de
            riskerade att få ge upp genom samarbetet med Socialdemokraterna.
            Jag skulle vilja vända på frågan. Vad riskerar socialdemokratin
            att få ge upp genom samarbetet med Centern? Jag vill återigen
            citera ur Centerns ekonomimotion - Andreas Carlgren har stött
            det jag nu citerar: "En sundare ekonomi förutsätter - - - systemförändringar
            i de nuvarande välfärdssystemen. - - - En grundtanke i dessa systemförändringar
            är att bryta automatiken i statens kostnadsutveckling."
          </note>
          <note>
            Den uppgörelse om kompletteringspropositionen som Centern och
            Socialdemokraterna gjorde utgör beloppsmässigt ca 3 % av den totala
            budgetförstärkningen. Det är en liten förstärkning. Sanningen
            är att
          </note>
          <note>
            Centern vill banta trygghetssystemen och göra statsbudgeten okänslig
            för arbetslösheten. För Centern handlar det om att lansera grundtryggheten
            - inte om att stärka den offentliga ekonomin. Den bästa saneringen
            av ekonomin är inte att skära i trygghetssystemen utan att få
            ned arbetslösheten!
          </note>
          <note>
            En stark hemmamarknad har varit pådrivande för exportmarknaden
            genom en ständig efterfrågan och utveckling av produkter. Hemmamarknaden
            och exportföretagen har fungerat i någon form av symbios till
            gagn för tillväxten. En bantning av den offentliga sektorn - och
            omvänt utökat utrymme för marknaden
          </note>
          <note>
            - leder därför inte till ökad tillväxt. Den offentliga sektorn
            ger individerna resurser att anpassa sig till förnyelsekraven,
            och den bidrar dessutom till att upprätthålla efterfrågan i ekonomin
            när konjunkturerna vänder och resursutnyttjandet försämras.
          </note>
          <note>
            Förutsättningen för att marknaden skall fungera är att folk har
            pengar att handla för. Förutsättningen för att människor skall
            konsumera är att de känner sig trygga och har tillförsikt inför
            framtiden. Privatsparandet är i dag ca 200 miljarder kronor, och
            sparkvoten visar inga tendenser att sjunka. I stället för att
            handla nödvändiga ting investerar de som får något över sina pengar
            i t.ex. privata pensionsförsäkringar.
          </note>
          <note>
            De som genom sänkningarna i nivåerna får ännu mindre över tvingas
            till kommunernas socialkontor, där de får stå i kö i baracker.
          </note>
          <note>
            Vi delar uppfattningen att det bör vara mer ekonomiskt lönsamt
            att arbeta än att leva på bidrag, men detta innebär inte att ersättningsnivåerna
            i socialförsäkringarna - eller socialbidragsnivån - måste sänkas.
          </note>
          <note>
            I stället måste vissa yrkeskategorier inom t.ex. vårdområdet
            få sina löner uppjusterade. Det är det den pågående strejken handlar
            om - en justering av kvinnolöner.
          </note>
          <note>
            Den offentliga sektorn och socialförsäkringssystemen bygger på
            solidaritet. I dag diskuteras solidaritet som en fråga om att
            avstå och att människor måste ta större personligt ansvar för
            sig själv och sina anhöriga. Med den innebörden av solidaritet
            kan de välbeställda köpa sig fria för att slippa se konsekvenserna
            av sitt eget välstånd, och allt större ansvar för t.ex.
          </note>
          <note>
            äldre- och barnomsorg kan läggas på kvinnorna -
          </note>
          <note>
            antingen genom att kvinnorna "går tillbaka till spisen"
          </note>
          <note>
            eller genom att hembiträden anställs.
          </note>
          <note>
            Med inkomstbortfallsprincipen som kompass måste vi analysera
            varje förändring i systemen, så att vi inte på omvägar hamnar
            i ett grundskyddssystem, med det systemskifte som det medför.
            Det senaste exemplet på vad som händer om vi lägger nivåerna för
            lågt är Kommunals planer på att försäkra sina medlemmar så att
            de skyddas mot försämringarna i sjukförsäkringarna.
          </note>
          <note>
            Ett solidariskt system måste bygga på folkmajoritetens deltagande
            och egenintresse, dvs. ett samhällskontrakt mellan klasserna.
            Samhällskontraktet förutsätter att t.ex. medelklassen solidariskt
            och progressivt betalar via skatter och sociala avgifter och som
            en uppfyllelse av kontraktet får ut en rimlig del. Det minskar
            intresset för och betydelsen av avtalsförsäkringar och privata
            lösningar.
          </note>
          <note>
            Herr talman! Vänsterpartiet reserverade sig i Pensionsarbetsgruppen
            mot förslaget till nytt pensionssystem. Den främsta anledningen
            var att det innebär en försämring av pensionerna för stora grupper
            av befolkningen, främst kvinnor. Då hävdade majoriteten i riksdagen
            och de stora fackförbunden - inte minst LO
          </note>
          <note>
            - att Vänsterpartiet hade fel. Tvärtom skulle pensionerna bli
            högre eller åtminstone likvärdiga. I dag visar beräkningar, publicerade
            i bl.a. Dagens Nyheter, att
          </note>
          <note>
            Vänsterpartiet hade rätt. Efter 40 års förvärvsarbete kan en
            nybliven pensionär räkna med ca 50 % av slutlönen. Det skall jämföras
            med nuvarande system, som ger 65 % av slutlönen efter 30 års förvärvsarbete.
          </note>
          <note>
            Genomförandegruppen, där Vänsterpartiet inte får delta, har nyligen
            presenterat en promemoria om hur livsinkomstprincipen skall genomföras.
            I den ligger alla de försämringarna för kvinnorna kvar. Dessutom
            har man lyckats lägga till ytterligare en väsentlig försämring
            för kvinnor.
          </note>
          <note>
            Genom att fördela arvsvinsterna efter hur mycket var och en har
            på sitt pensionskonto i stället för att använda dem för att sänka
            delningstalet, kommer utfallet för kvinnor att bli ännu sämre
            än enligt ursprungsförslaget.
          </note>
          <note>
            Jag vill peka på ytterligare en reform som i genomförandegruppen
            fått en annan innebörd. Den borgerliga majoriteten tillsammans
            med socialdemokraterna beslutade att gifta makar skall kunna dela
            pensionsrätten för att därigenom kompensera de kvinnor som varit
            hemmafruar. För att kvinnors än så länge längre livslängd inte
            skulle belasta samhället beslutades att man skulle införa en kvinnovaluta
            och en mansvaluta. De pensionspengar en man ger till kvinnan räknas
            nämligen ner med 19 %, och de som en kvinna ger till sin make
            räknas upp med 23 %.
          </note>
          <note>
            Vänsterpartiet motsatte sig delad pensionsrätt, eftersom vi anser
            att varje kvinna skall betraktas som en enskild individ i ekonomiskt
            hänseende. Det är grunden för jämlikhet och jämställdhet. Men
            i genomförandegruppens departementspromemoria står: Ett bidragande
            skäl till att genomförandegruppen tagit ställning för en generös
            beräkning av justeringsfaktorerna är att delningssystemet dessutom
            sannolikt kommer att medföra minskade kostnader för garantipensionssystemet,
            systemet för bostadstillägg för pensionärer och andra inkomstprövade
            system. Jämställdhetsministern, var är du nu? Var är direktivet
            till alla utredningar och kommittéer om att de skulle granska
            sina förslag ur ett jämställdhetsperspektiv?
          </note>
          <note>
            Om inte de partier som sitter i genomförandegruppen, dvs. Socialdemokraterna,
            Moderaterna, Folkpartiet,
          </note>
          <note>
            Centern och kds, märker att vi håller på att lämna den princip
            som var och är viktigast för den generella välfärden kanske en
            sådan granskning skulle upptäcka det?
          </note>
          <note>
            Livsinkomstprincipen bygger på att det man satt in skall man
            också få ut. Nu är det visserligen en sanning med modifikation.
            Det beror förstås också på livslängd hos övriga befolkningen,
            tillväxt m.m. Men livsinkomstprincipen tar bort den omfördelning
            som finns i det nuvarande systemet. Den grundläggande frågan för
            pensionssystemet, alla andra socialförsäkringar och den generella
            välfärden över huvud taget är: Tjänar alla i Sverige tillräckligt
            bra för att kunna klara sig på socialförsäkringssystem som inte
            har en omfördelande verkan?
          </note>
          <note type="speaker">
            Anf. 5 RAGNHILD POHANKA (mp)
          </note>
          <note>
            Herr talman! Lyssnare! Jag skall inleda med en dikt av Nils Ferlin.
          </note>
          <note>
            "Du har tappat ditt ord och din papperslapp,
          </note>
          <note>
            du barfortabarn i livet.
          </note>
          <note>
            Så sitter du åter på handlarns trapp
          </note>
          <note>
            och gråter så övergivet.
          </note>
          <note>
            Vad var det för ord - var det långt eller kort,
          </note>
          <note>
            var det väl eller illa skrivet?
          </note>
          <note>
            Tänk efter nu - förrn vi föser dej bort,
          </note>
          <note>
            du barfotabarn i livet."
          </note>
          <note>
            "Barnen drabbas hårt i nedskärningstider" är rubriken på resultatet
            av en SKTF-enkät bland barnoch ungdomsmottagningar i hela landet.
            Man fick in svar från 60 stycken.
          </note>
          <note>
            Barnen drabbas också dubbelt av nedskärningarna. I hemmet drabbas
            de indirekt av att en eller båda föräldrarna är utan arbete. De
            drabbas av nedskärningar i socialförsäkringssystemen, barnbidragen,
            studiebidragen och höjningarna av olika avgifter för sjukvård
            och medicin.
          </note>
          <note>
            Barnen drabbas också direkt av nedskärningar inom skola och barnomsorg.
          </note>
          <note>
            När den kommunala verksamheten minskar är det barnomsorgen som
            får stå för de största besparingarna. I storstadskommunerna har
            barnomsorgen minskat sin verksamhet med 15 % mellan 1993 och 1994,
            medan den kommunala verksamheten i övrigt bara har minskat med
            7 %.
          </note>
          <note>
            När resurserna inom barnomsorg, skola och socialvård minskar
            ökar efterfrågan på hjälp från den psykiatriska barn- och ungdomsvården.
            Enligt en undersökning av Landstingsförbundet har belastningen
            ökat markant inom både sjukhuskliniker och mottagningar beroende
            på att både patientantal och tyngden på problemen ökat. Samtidigt
            har sparkrav och neddragningar skett i verksamheten. Detta leder
            till långa väntetider för patienterna och en enorm arbetsbelastning
            för personalen.
          </note>
          <note>
            Allt sammanlagt gör att väntetiderna blir långa.
          </note>
          <note>
            Legitimerade psykologen och arbetsterapeuten Anna
          </note>
          <note>
            Torbjörnsson i Luleå säger:
          </note>
          <note>
            De långa väntetiderna till barnpsykiatriska mottagningarna leder
            till en mycket svår situation. Det borde inte vara några väntetider
            alls. När någon ringer har de redan funderat länge och behöver
            få tid för behandling omedelbart. De är redan i någon form av
            kris eller svår situation. Väntetiderna är destruktiva och ger
            en sämre start på behandlingen. För barnen skapar det oro, ängslan
            och låsningar, de känner sig utanför och oönskade. För personalen
            ger det stress och ångest. På PBU i Luleå får vi ibland 17 nya
            ärenden per vecka. Barn kan inte vänta - för dem gäller här och
            nu, inte där och sen.
          </note>
          <note>
            Minst 2 000 barn har enligt Kommun-Aktuellt mist sin daghemsplats
            till följd av bristande betalning.
          </note>
          <note>
            Ofta är det de barn som är i största behovet av den.
          </note>
          <note>
            Jag har svårt att förstå det. I skolan är något motsvarande omöjligt.
            Genom lagen om full behovstäckning inom barnomsorgen borde det
            vara möjligt att få ha platsen kvar även där.
          </note>
          <note>
            Barnens kris är en spegel av de vuxnas. De små barnen ger tydliga
            signaler. De visar sin ångest genom att överreagera eller kanske
            genom att gå in i sig själva.
          </note>
          <note>
            Tonåringarna visar det ofta genom destruktiva handlingar, där
            toppen av isberget syns i tidningsrubrikerna om våld och förstörelse.
            Deras beteende är ett lika starkt rop på hjälp som de små barnens
            signaler.
          </note>
          <note>
            Vi måste börja med barnen och ungdomarna. Vi måste faktiskt börja
            med att ge föräldrarna och skolan resurser att ge barnen trygghet
            och en bra utbildning.
          </note>
          <note>
            Det behövs också en bra fritid. Fritidens fria val finns inte.
            Det tas ifrån dessa familjer och deras barn, då klyftorna i fritidssysselsättningarna
            bara ökar.
          </note>
          <note>
            Tennis, ishockey, ridning, ja även fotboll kostar pengar. Utan
            bil kan föräldrarna t.ex. inte skjutsa till träningar och matcher.
          </note>
          <note>
            De förändringar som skett och kommer att ske de närmaste åren
            påverkar hushållens ekonomi på ett mycket drastiskt sätt. Allt
            fler har blivit beroende av socialbidrag, och fler än någonsin
            tidigare riskerar att bli det.
          </note>
          <note>
            Antalet svenska hushåll som ligger på gränsen till socialbidragsberoende
            har ökat med 300 000 sedan
          </note>
          <note>
            1991. Sammantaget lever nästan 40 % av de svenska hushållen under
            svåra ekonomiska omständigheter.
          </note>
          <note>
            Uppgifterna är hämtade ur LO:s familjeekonomiska rapport, baserad
            på 1993 års statistik. Statistiken för
          </note>
          <note>
            1994 ser troligen ännu värre ut. Ca 70 % av de ensamstående föräldrarna
            ligger på eller strax över normen.
          </note>
          <note>
            Det är mot denna bakgrund vi måste analysera hur de politiska
            beslut som fattas i denna kammare ändrar spelreglerna för hushållen.
            Det är inte svårt att föreställa sig att många av dem som lever
            under knappa ekonomiska marginaler pressas under socialbidragsgränsen
            efter den 1 januari nästa år när sjukpeng, akassa, föräldrapeng
            och ersättning för vård av sjukt barn sänks till 75 % och vuxenstudiestödet
            försämras.
          </note>
          <note>
            Frågan är då vad besparingen åstadkommit. I själva verket vältras
            problemen bara över på kommunerna.
          </note>
          <note>
            Man kan fråga sig hur många här i kammaren som verkligen har
            klart för sig vad det innebär att leva med en ekonomi i nivå med
            socialbidragsnormen.
          </note>
          <note>
            Så stora skillnader visar att fördelningssystemet håller på att
            haverera. Det förmår inte längre stå för en rimlig standardutjämning
            mellan livets olika skeden.
          </note>
          <note>
            Närmare en miljon människor står utanför sjukförsäkringen och
            är nollklassade. Hundratusentals saknar arbetslöshetsförsäkring.
            Föräldrar som bara får garantinivå i föräldraförsäkringen ökar
            för varje år.
          </note>
          <note>
            Det är samma mönster av grupper som marginaliseras i Sverige
            som i EU-länderna och som dominerar på våra socialkontor för att
            söka socialbidrag. Det gäller långtidsarbetslösa, lågutbildade.
            Det gäller ensamstående föräldrar, ungdomar och invandrare. I
          </note>
          <note>
            EU utgörs en stor grupp av äldre kvinnor, vilket är mindre dominerande
            här i Sverige. Den yttersta gruppen är de hemlösa, som består
            av många miljoner i
          </note>
          <note>
            EU-länderna. I Sverige säger vi att det är 10 000, men jag tror
            att det är fler.
          </note>
          <note>
            Tanken med socialförsäkringssystemet är att det skall ge ett
            skydd under livets svagaste perioder -
          </note>
          <note>
            under barndomen, under sjukdom, vid handikapp och pensionering.
            Socialbidraget skall fånga upp dem som ramlar igenom skyddsnätet,
            något som börjar bli alltför vanligt. Vi har hört siffror på det
            i dag.
          </note>
          <note>
            Två tredjedelssamhället är här. I den välbärgade delen finns
            de, som enligt prestationsmodellen har arbete och är väl förankrade
            i välfärdssystemet. I den andra delen finns de som är utan arbete
            och som inte kvalificerat sig i välfärdsmodellen. De är oerhört
            sårbara, och utslagningen ligger på lur.
          </note>
          <note>
            För att i dagens läge minska trycket på barnfamiljer och handikappade
            ville Miljöpartiet bl.a. behålla flerbarnsbidragen och barntillägget
            för vuxenstuderande och förbättra villkoren för förtidspensionärer.
          </note>
          <note>
            Dessutom vill vi ha 80 % ersättning inom försäkringssystemen
            upp till ca 150 000 kr i årslön och 40 %
          </note>
          <note>
            ersättning på överskjutande lön. Det betyder att alla med en
            månadslön på upp till ca 14 000 kr med vårt förslag får behålla
            mer i plånboken när den generella ersättningsnivån blir 75 %.
          </note>
          <note>
            Vi anser också att staten inte kan dra undan pengar från kommunerna,
            som har det slutliga ansvaret för sina invånare.
          </note>
          <note>
            Vi måste för framtiden föra en allvarlig diskussion om att välja
            en ny väg för välfärdspolitiken under 90-
          </note>
          <note>
            talet. Man kan inte grunda framtidens lösningar på de resonemang
            och den politik som låg till grund för samhället under 50-70-talen.
          </note>
          <note>
            Det A-lag som är inne i välfärdssystemen och det
          </note>
          <note>
            B-lag som är utestängt måste utgöra grunden och skillnaderna
            mellan dem utgångspunkten för nya tankar om genomförandet av jämlikhet
            mellan kön, generationer och olika grupper i det svenska samhället.
          </note>
          <note>
            I de marginaliserade grupperna finns en grogrund för rasism,
            motsättningar mellan generationer och uppluckring av solidariteten
            mellan människor, gentemot naturen och den framtida utvecklingen.
          </note>
          <note>
            Om man tänker på dikten om papperslappen kan man fråga sig: Är
            det politikerna som har tappat sitt ord och sin papperslapp, eller
            är det de utsatta grupperna?
          </note>
          <note>
            Anf. 6 ROSE-MARIE FREBRAN (kds)
          </note>
          <note>
            Herr talman! Liksom debattens första talare vill också jag ställa
            frågan: Vad är egentligen välfärd?
          </note>
          <note>
            Det är ju lätt att vi hamnar i en debatt kring bara försäkringsnivåer,
            basbelopp, o.dyl.
          </note>
          <note>
            Egentligen handlar välfärd om mycket mer. Välfärd - en färd där
            det går väl att ta sig fram. I grunden är det alltså fråga om
            en trygghet i livets förändringsskeden, att färden går bra, att
            livskvalitet kan upprätthållas.
          </note>
          <note>
            Tryggheten i livssituationen har inte bara med pengar att göra.
            Välfärd är också att känna trygghet på gator och torg. Välfärd
            är också att det finns ett stabilt värdesystem i hela det omgivande
            samhället.
          </note>
          <note>
            Välfärd är att veta att min medmänniska bär med sig värderingar
            och värden som innebär människolivets okränkbarhet, att människolivet
            respekteras och att varje människa betraktas som unik och värdefull.
          </note>
          <note>
            Välfärd är i högsta grad att utvecklas i gemenskap med andra,
            bl.a. och inte minst i familjen, den lilla, nära och trygga gemenskapen.
          </note>
          <note>
            Det är en viktig fråga som den amerikanske filosofen Charles
            Murray ställer. Han frågar: När de möjliggörande villkoren är
            pengar, hur mycket är tillräckligt?
          </note>
          <note>
            Pengar ger ju inte mod till modlösa eller självkänsla till den
            som ingen har, även om det kan vara trevligare att vara modlös
            och rik än att vara modlös och fattig. Men att pengar i sig inte
            skapar det vi kallar välfärd kan vi lätt notera vid en internationell
            jämförelse.
          </note>
          <note>
            Forskaren Richard Easterlins konstaterande är förstått dystert.
            Han säger: För en utomstående observatör verkar ekonomisk tillväxt
            ge ett alltmer välbärgat samhälle, men för dem som är inne i processen
            kommer välstånd alltid att förbli ett avlägset, ivrigt eftersökt
            men aldrig uppnått mål.
          </note>
          <note>
            Ändå spelar pengar och materiella tillgångar en oerhört stor
            roll, inte minst i den politiska debatten, och även jag kommer
            att ägna mig åt det litet senare i mitt anförande. Kanske beror
            det på att pengar är ett kvantitativt mått, som är lätt att förstå
            sig på och debattera. Det där med livskvalitet är svårare. Hur
            mäter man kvalitet?
          </note>
          <note>
            Herr talman! I grunden tror jag att välfärdspolitik handlar om
            människosyn. Det är fel att se människan som en passiv mottagare
            av materiella fördelar.
          </note>
          <note>
            Människan behöver utmaningar för att trivas med sitt liv. De
            flesta socialpolitiska program utgår ifrån att det är viktigt
            att reducera en svårighet, sänka en gräns eller försäkra mot en
            risk. På sikt kan det skapa en felaktig inställning till livet.
            Svårigheter kan ju faktiskt övervinnas.
          </note>
          <note>
            Det är viktigt att behandla medmänniskorna i termer av kompetens,
            självbestämmande och självständighet, att inse att en viktig del
            av livet är de utmaningar som möter oss. Utmaningen är nämligen
            en resurs för det mänskliga behov som kallas glädje. Det viktiga
            är inte alltid innehållet i det man gör, utan innehållet i relation
            till ens förmåga. Som i så många andra frågor skulle det då vara
            nyttigt och meningsfullt att diskutera livsvillkoren i litet vidare
            termer än de rent ekonomiska. Det ekonomiska är förstås viktigt,
            men jag säger det igen: Pengar är inte hela livet.
          </note>
          <note>
            Ändock, herr talman, måste också jag komma in på pengarna, de
            ekonomiska trygghetssystem som vi har i dag. Dessa är resultat
            av olika beslut och har tillkommit under mycket lång tid och i
            tider av växande ekonomi, och den situationen har vi inte haft
            under de senaste åren. Det finns en mängd olika trygghetssystem,
            och utformningen är inte på något sätt enhetlig. Utöver de offentliga
            trygghetssystemen finns också t.ex. avtalsförsäkringar, och villkoren
            i dessa är inte alla gånger sådana att de förstärker incitamenten
            för arbetslinjen, utan snarare tvärtom.
          </note>
          <note>
            Herr talman! För oss kristdemokrater är det inget självändamål
            att ifrågasätta de system som finns, men vi tror att trygghetssystemen
            kan göras bättre genom en ökad fokusering på tre grundbultar:
            solidaritet, arbetslinje och renodlade mål.
          </note>
          <note>
            En första fråga att ta ställning till är om trygghetssystemen
            skall vara obligatoriska eller frivilliga. Vi anser att en obligatorisk
            försäkring är att föredra av flera skäl. Till att börja med vet
            vi att en del skulle avstå från frivilliga försäkringar men att
            skattebetalarna ändå skulle tvingas garantera åtminstone en skälig
            levnadsnivå om dessa råkar illa ut. Andra skulle visserligen försäkra
            sig men inte tillräckligt. Ett tredje och mycket viktigt skäl
            för en obligatorisk försäkring är att individer med i olika avseenden
            särskilt höga risker skulle få svårt att skaffa sig eller skulle
            få betala mycket höga premier för egna privata försäkringar.
          </note>
          <note>
            Samtidigt måste det erkännas att konkurrensen med frivilliga
            och privata försäkringar skulle kunna driva fram bra försäkringar
            och en tydligare koppling mellan avgift och förmån. Trots det
            menar vi kristdemokrater att skälen är starkare för ett obligatoriskt
            och i huvudsak offentligt trygghetssystem. Men vi menar att utrymme
            för egna kompletterande lösningar bör finnas.
          </note>
          <note>
            Vi anser också att samhällets skyldighet måste kunna avta i takt
            med ökade inkomster, vilket motiverar ett tak för ersättningsnivåerna.
            Jag tror att alla politiska partier är överens om att ett tak
            skall man ha någonstans.
          </note>
          <note>
            Vi kristdemokrater menar att taket bör ligga på nuvarande högsta
            nivå i sjukförsäkringen, dvs. 7,5
          </note>
          <note>
            basbelopp. Men vi menar också att det skall finnas ett enhetligt
            golv, en lägsta nivå i trygghetssystemen, på förslagsvis 2 basbelopp.
          </note>
          <note>
            Mellan golvet och taket - säger vi, liksom Miljöpartiet - bör
            ersättningen utgå enligt inkomstbortfallsprincipen i två steg.
            Brutet tak kallas det ibland för. Vi talar om en ersättning med
            80 % för inkomster upp till 5 basbelopp och med 50 % för inkomster
            mellan 5 och 7,5 basbelopp. De här två ersättningsnivåerna är
            också ett resultat av vår syn på att samhällets skyldigheter måste
            anses kunna avta i takt med ökade inkomster.
          </note>
          <note>
            Vad gäller karensdagarna anser vi att det för de olika delsystemen
            inte behöver vara lika, men det skall samordnas på ett sådant
            sätt att det blir ett gemensamt tak.
          </note>
          <note>
            Herr talman! Det reformerade trygghetssystem som vi kristdemokrater
            verkar för skall självklart inkludera en allmän obligatorisk arbetslöshetsförsäkring.
            Det är ovärdigt ett välfärdssamhälle att stora grupper arbetslösa
            ställs utanför de generella systemen. Socialdemokraternas återställare
            på denna punkt är beklagansvärt och upprörande.
          </note>
          <note>
            Anf. 7 Statsrådet ANNA HEDBORG (s)
          </note>
          <note>
            Herr talman! Efter det senaste året med kännbara besparingar
            i så gott som alla välfärdssystem frågar sig säkert många: Har
            Sverige inte längre råd med rättvisa?
          </note>
          <note>
            Den svenska välfärdsstaten har under det senaste decenniet varit
            ifrågasatt. Välfärdsstaten har anklagats för att hindra ekonomins
            tillväxt, för att ta bort drivkrafter till arbete och för att
            passivisera individer.
          </note>
          <note>
            De besparingar som gjorts i trygghetssystemen ses av vissa som
            bevis för att de hela tiden haft rätt. Andra ser dem som ett bevis
            för att regeringen har gett upp inför högerkritiken av det svenska
            välfärdssamhället.
          </note>
          <note>
            Mitt svar är att Sverige visst har råd med rättvisa.
          </note>
          <note>
            Det är inte välfärden som har orsakat krisen. Men krisen i sysselsättningen
            blir också en kris för välfärden; därav tvånget att göra nedskärningar,
            men med bibehållen rättvisa.
          </note>
          <note>
            Trygghetssystem måste också bygga under sin egen produktiva bas
            och vara långsiktigt robusta. Vi har i den kris som vi nu tack
            vare målmedvetna åtgärder är på väg ur fått justera ner de flesta
            ersättningarna. Men vi har hållit fast vid de grundläggande dragen
            i den svenska modellen.
          </note>
          <note>
            Den slentrianmässiga kritiken mot välfärdsstaten, att den är
            en bromskloss för tillväxten, håller inte vid en kritisk analys.
            Det har också forskningen visat.
          </note>
          <note>
            Men utformningen av välfärdssystemen kan ha stor betydelse. Stora
            socialpolitiska åtaganden konstruerade på ett riktigt sätt kan
            vara tillväxtfrämjande genom att de leder till ökat arbetskraftsutbud,
            ökad rörlighet på arbetsmarknaden och ökad kompetens. Å andra
            sidan kan små åtaganden konstruerade på ett felaktigt sätt skapa
            missriktade drivkrafter och låsa in människor i fattigdom.
          </note>
          <note>
            Om välfärdsstaten skall kunna överleva måste den kombinera rättvisa
            och effektivitet.
          </note>
          <note>
            Rättvisa krävs för legitimiteten. Den är grundläggande för människors
            vilja att vara med och finansiera välfärdssystemen, men den krävs
            också för att få politisk stabilitet. Grundläggande förändringar
            i trygghetssystem kan inte baseras på tillfälliga majoriteter.
            Här krävs i stället ofta breda koalitioner där man tar hänsyn
            till intressen och behov av rättvisa i olika grupper. Om man inte
            kan lita på hållfastheten i systemens utformning förlorar de sin
            allra viktigaste funktion: att ge människor trygghet.
          </note>
          <note>
            Målet med socialpolitiken är inte bara att se till att de som
            i dag är t.ex. sjuka och gamla har det bra utan också att de som
            i dag inte behöver samhällets stöd skall känna en trygghet inför
            risken att något händer dem.
          </note>
          <note>
            I dag har det här förtroendet kraftigt minskat. Till en del beror
            det på alla förändringar som genomförts, men det beror också på
            ett minskat förtroende för att stat och kommun skall klara av
            sina framtida åtaganden. Det är därför så viktigt att den ekonomiska
            saneringen lyckas.
          </note>
          <note>
            Välfärdssystemen behöver också vara effektiva.
          </note>
          <note>
            Det är genom att vara det som de säkert kan överleva på sikt.
            På det området har vi mycket positivt att peka på i den svenska
            välfärdspolitiken.
          </note>
          <note>
            De allmänna trygghetssystemen är uppbyggda för att stimulera
            till arbete. Ju mera man arbetar, desto bättre pensioner och ersättningar
            får man. Det är grundregeln. Att arbeta skall alltid löna sig
            mer än att välja att stå utanför arbetsmarknaden. Det är viktigt
            att socialpolitiken utformas på ett sådant sätt att människor
            inte stängs ute från arbetsmarknaden genom att bidrag minskar
            och skatter och avgifter ökar mer än vad deras inkomster ökar
            om de skulle återgå i arbete. Särskilt viktigt visar det sig vara
            för kvinnor.
          </note>
          <note>
            Generella trygghetsförsäkringar skapar också ökad rörlighet på
            arbetsmarknaden. Om man vet att man alltid har med sig ett försäkringsskydd
            vågar man ta större risker, t.ex. vid byten av arbete eller vid
            avbrott för studier. Man måste inte hålla fast vid en arbetsgivare
            därför att pension och försäkringar är knutna dit.
          </note>
          <note>
            På framtidens arbetsmarknad kommer det med all sannolikhet att
            bli ännu viktigare att man är rörlig och under återkommande perioder
            förbättrar sin utbildning. De svenska välfärdssystemen lägger
            en god grund för det som vi förhoppningsfullt brukar kalla för
            kunskapssamhället.
          </note>
          <note>
            Trygghetens vingar har det talats om. Där trygghetens vingar
            bär kan arbetslivets krav på flexibilitet sammanfalla med människors
            djärvhet och lust.
          </note>
          <note>
            Barn är den aktiva välfärdspolitikens kärngrupp.
          </note>
          <note>
            Genom att ge barn goda och jämlika uppväxtvillkor ges de möjlighet
            att gå ut i livet på någorlunda lika villkor. I Sverige har barn
            den mest jämlika uppväxten i världen. De barn i Sverige som har
            det sämst har det påtagligt mycket bättre jämfört med hur det
            är i andra länder - även i länder som är rikare än Sverige.
          </note>
          <note>
            Detta ger jämlikheten en chans i vuxenlivet. Det är viktigt att
            vi på det sättet tar vara på alla barns förutsättningar. Skall
            man välja ett enda mått på hur vår välfärd fungerar, så är det
            väl att vi skall fortsätta att ha "de bäst ställda fattiga barnen
            i världen".
          </note>
          <note>
            Kännbara besparingar för att klara budgetunderskottet har fått
            gå hand i hand med en översyn av hur socialförsäkringarna fungerar.
            Många system fungerar bra, t.ex. barnbidrag och föräldraförsäkring.
            Nedskärningarna där har enbart till mål att lösa statsfinansiella
            problem. Men på andra områden finns det problem som nu analyseras
            och åtgärdas.
          </note>
          <note>
            Pensioner och ohälsoförsäkringen reformeras.
          </note>
          <note>
            Systemet med bidragsförskott har varit utformat så att det har
            undergrävt föräldrars ansvar för sina barns försörjning. Min uppfattning
            är att de som har råd att betala för sina barns försörjning skall
            göra det. Där pågår i dag ett reformarbete som har till syfte
            både att klara den besparing som riksdagen har beslutat och att
            komma till rätta med de problem som finns, samtidigt som ensamföräldrarnas
            standard inte sänks.
          </note>
          <note>
            Vad gäller sjukförsäkringen har nedskärningarna delvis haft till
            syfte att komma till rätta med reglerna, som under timsjukpenningens
            tid t.o.m. kunde göra sjukfrånvaro direkt lönsam.
          </note>
          <note>
            Sjukfrånvaron har sjunkit starkt som en följd av både regeländringarna
            och, inte minst, lågkonjunkturen. Den minskningen har kommit innan
            ersättningen nu skall sänkas ytterligare till 75 %. Det är därför
            som jag har kunnat hävda att besparingen på sjukersättningen har
            gått längre än vad som kan motiveras utifrån ambitionen att stärka
            drivkraften till arbete. Jag är övertygad om att en 80-procentig
            ersättningsnivå skulle uppnå ungefärligen samma effekter. Men
            av statsfinansiella skäl har vi varit tvungna att sänka nivåerna
            till 75 %.
          </note>
          <note>
            Med sänkningen av ersättningen har vi inte övergått till något
            grundtrygghetssystem. Vi har hållit fast vid en inkomstrelaterad
            modell som ger de allra flesta en inkomstnivå som de kan leva
            på vid sjukdom. Men vi kan inte sänka ersättningsnivån ytterligare
            utan att försäkringen förlorar sin karaktär av inkomsttrygghetsförsäkring.
            Redan i dag har många låginkomsttagare svårt att klara ekonomin
            om de blir sjuka.
          </note>
          <note>
            I arbetet med sjuk- och arbetsskadeersättningen har vi också
            velat göra en översyn av hur försäkringsskyddet utöver den allmänna
            försäkringen fungerar.
          </note>
          <note>
            När jag tog upp frågan om avtalsförsäkringar, var det inte för
            att uppmana till en ytterligare utvidgning av dem - åtminstone
            inte just nu. Det var i stället för att lägre nivåer, vare sig
            jag eller någon annan vill det eller ej, leder till ett ökat tryck
            på tillägg. Därför behöver tilläggsförsäkringars funktionssätt
            analyseras.
          </note>
          <note>
            Det är inte meningen att man i Sjuk- och arbetsskadekommittén,
            som har det uppdraget, skall förhandla med parterna. Det är något
            som parterna måste göra själva. Men som jag sett det, vore det
            värdefullt om parterna kunde göra en gemensam analys av hur de
            tilläggsförsäkringar som redan finns fungerar och av hur de i
            framtiden skulle kunna utformas så att de inte skapar orättvisa
            mellan grupper och driver på kompensationskrav.
          </note>
          <note>
            Om ett mått av samsyn kring grundprinciper kunde nås, finns det
            också förutsättningar att ta bort minskningsregler som i dag lägger
            band på parternas möjlighet att sluta avtal. Jag letar efter litet
            Saltsjöbadsanda för att vi gemensamt skall kunna åstadkomma stabilare
            spelregler. Jag kommer dock inte att föreslå att minskningsregeln
            försvinner om inte samtliga fackliga organisationer är överens
            om att så bör ske.
          </note>
          <note>
            De ökade inslagen av egenavgifter i finansieringen av sjuk- och
            arbetsskadeersättningen har också diskuterats mycket. Det råder
            fortfarande förvirring om skillnaderna mellan olika typer av finansieringsformer,
            men skillnaden mellan egenavgifter och arbetsgivaravgifter är
            mycket mindre än vad deras namn kan förleda en att tro. Arbetsgivaravgifter
            tas, precis på samma sätt som egenavgifter, ur löneutrymmet.
          </note>
          <note>
            Man kan nog utgå ifrån att vi har så goda löneförhandlare att
            de skulle ha tagit ut det som motsvarar arbetsgivaravgifterna
            om dessa inte fanns.
          </note>
          <note>
            Den stora skillnaden mellan egenavgifter och arbetsgivaravgifter
            som de är utformade i dag, är att egenavgifter inte tas ut ovanför
            taket. Detta kan man förstås diskutera. Jag anser att det är rimligt
            att också inkomster över taket är med och finansierar sjuk- och
            arbetsskadeersättningen. Riskerna är så systematiskt ojämnt fördelade
            att en solidarisk finansiering har stort fog för sig. Jag har
            tidigare tagit upp detta synsätt i ett svar på en fråga här i
            kammaren.
          </note>
          <note>
            Det senaste tillskottet till socialförsäkringsdebatten står annars
            Moderaterna för. Det är bra att skillnaderna mellan olika synsätt
            beträffande försäkringarnas framtid blir tydliga. Det räcker kanske
            med att konstatera att med deras förslag på fem karensdagar, skulle
            fyra femtedelar av alla sjukfall lämnas utan ersättning.
          </note>
          <note>
            De har också föreslagit att taket för ersättningarna skall sänkas.
            Jag vill gärna ha sagt att min bestämda uppfattning är att tillräckligt
            höga tak är en av de allra viktigaste principfrågorna i en generell
            inkomstbortfallsförsäkring. Det är den generella välfärdsmodellens
            själva grundbult att de flesta får det mesta av sin inkomst försäkrad
            i det allmänna systemet. Det är så man bygger stabilitet med solidaritet
            och egenintresse på samma gång.
          </note>
          <note>
            Det visar sig också i de analyser som nu har tagits fram att
            sänkta tak skulle innebära stora förluster för försäkringen. Risken
            att bli sjuk är så pass mycket lägre för dem med höga inkomster
            att det är en vinst att de är med i det allmänna systemet. Skälet
            till att också de med höga inkomster vill vara med i ett allmänt
            system är att om de blir sjuka, får de ut ersättningar som är
            tillräckligt bra. Om också de med höga inkomster kan känna sig
            trygga i att de får den ersättning som de behöver den dagen det
            behövs, så kan de flesta så länge de är friska - och de med högre
            inkomster är alltså friska oftare och längre - vara glada åt det
            och t.o.m. med glädje stå ut med litet solidaritet.
          </note>
          <note>
            Kanske är det rent av så att det är möjligt att stå ut med ganska
            mycket solidaritet om man är rik och frisk.
          </note>
          <note type="speaker">
            Anf. 8 GULLAN LINDBLAD (m)
          </note>
          <note>
            Herr talman! Anna Hedborg tycks mena att det inte är välfärden
            eller välfärdssystemet som har orsakat krisen. Vad var det för
            anledning som låg till grund för att den första åtgärd som den
            socialdemokratiska regeringen då vidtog var att sänka ersättningsnivån
            i sjukförsäkringen? 25 % färre sjukskrivningar blev följden.
          </note>
          <note>
            Självklart har det timpenningsjukförsäkringssystem som hon själv
            kritiserar varit rent omoraliskt och spelat en väldigt stor roll
            när det gäller samhällsekonomin. Självklart är det så.
          </note>
          <note>
            Jag undrar om Anna Hedborg över huvud taget inte har lyssnat
            till kritikerna inom sina egna led, t.ex.
          </note>
          <note>
            till Anders Isaksson som i sin lilla bok När pengarna är slut
            förordar ett grundtrygghetssysytem av centermodell. Jag har själv
            konsulterat forskare som sannerligen inte är moderater men som
            föreslår en modell som har ganska stor likhet med vårt diskussionsförslag
            till stämman. Detta innehåller ett sammanhållet system för allt
            inkomstbortfall, vid såväl sjukdom som arbetslöshet.
          </note>
          <note>
            Det är rätt intressant detta med en sänkning av ersättningsnivåerna
            till 75 %. Det är ingen grundtrygghetsnivå när Socialdemokraterna
            kommer överens om det, men när andra partier föreslår det, så
            förkastas det. Jag vill också betona att det moderata förslaget
            tills vidare är ett diskussionsförslag. Vi skall diskutera det
            på stämman när vi har det klart.
          </note>
          <note>
            Jag tycker att det har varit en intressant debatt med ideologiska
            företecken. Här finns det väldigt många idéer för socialförsäkringsministern
            att ta fasta på. Men jag fick inte klart för mig så mycket vad
          </note>
          <note>
            Socialdemokraternas vilja egentligen är. Politik är att vilja,
            sade en gång Olof Palme. Jag delar den uppfattningen. Det regerande
            partiet måste tala om vad det vill för framtiden.
          </note>
          <note>
            Jag skall ta upp ett par frågor som här har diskuterats. Den
            ena är rehabliliteringsfrågan Jag gläder mig åt att Moderaterna
            i en partimotion med Gösta Bohman som första namn redan 1982 sade
            att vi måste komma ifrån ett passivt sjukpenningbetalande och
            gå över till att rehabilitera människor. Tyvärr dröjde det alltför
            länge innan förslaget blev verklighet. Vi vet att försäkringskassorna,
            trots en dålig arbetsmarknad, har lyckats få ner långtidssjukskrivningarna
            och minska förtidspensioneringarna. Alltså måste vi gå vidare
            på denna väg.
          </note>
          <note>
            Jag vill också säga när det gäller det här med pengar från olika
            påsar att jag är glad över att de borgerliga kvinnoförbundsordförandena
            har varit djupt involverade i den frågan. Barbro Westerholm, jag
            själv, Karin Starrin och Margareta Viklund uppvaktade dåvarande
            majoriteten i Socialdepartementet och fick en lagändring till
            stånd som gjorde det möjligt. Jag tycker att intresset för denna
            fråga har varit litet för lågt från socialdemokratins sida. I
            mitt eget hem landsting i Värmland är man över huvud taget inte
            intresserade av att gå den här vägen.
          </note>
          <note>
            Jag vill också beröra det här med fusket som har tagits upp tidigare.
            Vi fick en rapport härom dagen som är rent skrämmande. Ändå ser
            vi, sade en av utredarna, bara toppen på ett isberg! Man har kommit
            fram till att otillbörligt utnyttjande och fusk förekommer i en
            omfattning som uppgår till minst 5-7
          </note>
          <note>
            miljarder kronor! Svartjobb ligger högst upp på skalan. Människor
            uppbär alltså någon form av socialförsäkringsersättning och arbetar
            ändå mot betalning. Vi vet att bidragsförskottssytemet nu är under
            debatt och att ett förslag kommer till riksdagen. Det är bra.
            Jag ställer ändå, liksom övriga här, frågan: Vilka ytterligare
            åtgärder är regeringen beredd att vidta i den frågan? Det är oerhört
            viktigt att det sker någonting här, så att vi kan upprätthålla
            respekten för de sociala systemen.
          </note>
          <note type="speaker">
            Anf. 9 ANDREAS CARLGREN (c)
          </note>
          <note>
            Herr talman! För det första tycker jag att det är viktigt att
            säga att debatten om inkomstbortfallsprincipen ibland blir obegriplig.
            Det låter som om sänkta ersättningsnivåer skulle vara ett steg
            mot grundtrygghet. Nu tycker jag det är dags att en gång för alla
            säga att så är det inte.
          </note>
          <note>
            Det Centern vill med grundtrygghet är att det skall finnas en
            heltäckande arbetslivsförsäkring vid ofrivilligt inkomstbortfall.
            Det betyder att man förenar skydd mot inkomstbortfall med grundtrygghet.
            Vi tycker att det är viktigare att klara ett säkert skydd för
            de mest utsatta, för dem med allra lägst inkomster, än att skydda
            oss som tjänar ganska mycket.
          </note>
          <note>
            Anna Hedborg säger ju att de flesta skall få det mesta av de
            allmänna försäkringarna, och det tror jag att alla som är tongivande
            i den här debatten ställer upp på. Men om vi måste prioritera,
            Anna Hedborg, är det då viktigare att skydda dem som har det mesta
            än att se till att de flesta får skydd?
          </note>
          <note>
            Jag märkte att Anna Hedborg mycket noga undvek att svara på frågan
            om de 40 % fler som får socialbidrag eller de 100 000 arbetslösa
            som i dag vare sig får
          </note>
          <note>
            KAS eller a-kassa, de som inte får tillhöra de flesta.
          </note>
          <note>
            Är det viktigare att skydda dem som har det mesta än att skydda
            de arbetslösa som inte ens får tillhöra dem som vi kallar de flesta?
          </note>
          <note>
            För det andra vill jag ställa en fråga om utformning av tak för
            egenavgifter. Vi från Centerpartiets sida är beredda att diskutera
            olika lösningar, men det förutsätter en helhet som innefattar
            också bättre grundtrygghet för de människor som i dag inte har
            ett skydd. Är socialdemokraterna beredda att diskutera det?
          </note>
          <note>
            För det tredje efterlyste Anna Hedborg Saltsjöbadsanda. Jag tror
            att det är bra med Saltsjöbadsanda också när det gäller välfärdspolitiken.
            Men då är frågan till Anna Hedborg om igen: Är Anna Hedborg beredd
            att se till att vi får möjligheter att diskutera helheten - lösningen
            för arbetslösa, för sjuka, när det gäller socialbidragen och hur
            vi skall organisera detta i ett sammanhang, i en helhet?
          </note>
          <note>
            Sedan tycker jag att det är dags att ta itu med den vänstermyt
            som man försöker sprida i svensk politik, och som Ulla Hoffmann
            i dag ägnade mycket tid åt.
          </note>
          <note>
            Ulla Hoffmann ville läsa högt ur olika centermotioner och skrämma
            människor med det som stod i dem.
          </note>
          <note>
            Jag vet inte om ni lyssnade noga på vad det var som Ulla Hoffmann
            läste upp. Men bland det skrämmande som Ulla Hoffmann läste upp
            var att vi vill begränsa automatiken i statens utgiftsökningar.
            Det faktum att vi inte tycker att statens utgifter kan öka automatiskt
            tycker Ulla Hoffmann är hemskt.
          </note>
          <note>
            Det måste jag vända på: Tycker Ulla Hoffmann att statens utgifter
            skall kunna öka automatiskt? Eftersom statens utgifter till stor
            del består av lånade pengar, tycker Ulla Hoffmann att statens
            lån skall kunna öka automatiskt? Tycker Ulla Hoffmann att staten
            automatiskt skall låna mer och mer? Framför allt är detta pengar
            som den svenska staten lånar av utländska bankirer. Finns det
            ingen gräns för hur mycket Ulla
          </note>
          <note>
            Hoffmann och Vänsterpartiet är beredda att sälja ut av svenskt
            oberoende och svensk frihet?
          </note>
          <note type="speaker">
            Anf. 10 BARBRO WESTERHOLM (fp)
          </note>
          <note>
            Herr talman! Det är bra att bidragsproblematiken är under behandling
            i regeringskansliet. Det är bara att hoppas att det går undan.
          </note>
          <note>
            Svaret på frågan om sänkningen av ersättningsnivån från 80 %
            till 75 % tyckte jag inte var något vidare. Samhällsekonomiska
            skäl angavs, men det fanns inget prioriteringsresonemang i statsrådets
            svar. Men det kanske kommer i nästa replik.
          </note>
          <note>
            Därefter tog statsrådet Hedborg upp rättvisa, effektivitet och
            solidaritet som en grund för välfärdssystemen. Det är riktigt,
            men jag saknar ordet ansvar.
          </note>
          <note>
            Vi har alla ett ansvar för tingens ordning, att saker sköts rätt
            och riktigt. Väljaren har ett ansvar att välja de politiker man
            vill se ta ansvaret för de gemensamma resurserna. Politikern har
            sedan ett ansvar att förvalta det här på ett riktigt sätt.
          </note>
          <note>
            Jag känner inte minst inom välfärdsområdet att ansvaret sviktar
            när det gäller att stå emot opinioner.
          </note>
          <note>
            Just i besparingstider blir det så uppenbart att starka opinioner
            kan påverka beslut i en riktning som gör att fördelningen av gemensamma
            resurser inte blir rättvis. Vi har ett mycket konkret sådant exempel
            på bordet i dag. Det pågår en diskussion om de kostnadsfria läkemedlen
            som exemplifierar hur svårt det är att förändra ett förlegat system
            till ett modernt, mer rättvist och effektivt.
          </note>
          <note>
            Tjänstemännen, som har att förverkliga de politiska besluten,
            har också sitt ansvar när det gäller att ge signaler till det
            politiska systemet om fel och brister man ser. Det ansvarstagandet
            tycker jag borde stärkas och uppmärksammas mer. Alltför många
            lunkar på i sin verksamhet och tror att lagar och förordningar
            är statiska, inte kan ändras, om man upptäcker fel och brister
            t.ex. i socialförsäkringssystemen.
          </note>
          <note>
            Vårdgivarna har också sitt ansvar. Jag tog upp exempel på hur
            vårdgivarna läkarna skulle kunna bidra med avsevärda besparingar
            inom hälso- och sjukvården. Men det finns naturligtvis en rad
            andra kategorier också om kostnadsmedvetenheten ökar. Men man
            behöver också ta fram förslag, få kommunikation med dem som står
            för de administrativa, organisatoriska besluten och med politikerna
            om vad som behöver ändras.
          </note>
          <note>
            Jag kan lyfta fram en sådan grupp som distriktssköterskorna,
            som skulle kunna utnyttjas mycket bättre om man lyssnade på deras
            signaler om vad de skulle kunna göra mer. Det finns områden där
            man skulle kunna tillvarata deras kunskap bättre, till det de
            är utbildade för: kostinformation, bantargrupper, folkhälsoarbete.
          </note>
          <note>
            Jag vill också här ta upp vårdtagarnas ansvar. Vi har själva
            ett ansvar för att utnyttja systemen på rätt sätt, så att vi inte
            misshushållar med resurserna. För några år sedan lyfte man fram
            egenvård, medborgarnas möjligheter att själva ta hand om enklare
            krämpor. Då kritiserades det för att vara politikernas försök
            att lösa sjukvårdens resursproblem. Men jag tycker att det är
            allas vårt problem att ta till oss sådan kunskap att vi klarar
            enklare problem själva. Det är en viktig insats också i hälsoupplysningen
            framöver.
          </note>
          <note type="speaker">
            Anf. 11 ULLA HOFFMANN (v)
          </note>
          <note>
            Herr talman! Nedskärningarna på den offentliga sektorn tillsammans
            med den höga arbetslösheten gör att kommunerna får en hög belastning.
            De tvingas därför att skära ner på barnomsorgen och på skolan.
          </note>
          <note>
            De arbetslösas barn får inte gå på dagis, fritidsverksamheten
            för de unga stängs eller avgiftsbeläggs, och lärarna i skolan
            blir alltmer arbetstyngda av alla barn med problem. Ett sådant
            klimat är grogrund för rasism.
          </note>
          <note>
            Jag fick ett brev från en ung kvinna i Uddevalla. I
          </note>
          <note>
            stället för att gå i polemik med Andreas Carlgren, vill jag läsa
            upp det brevet i sin helhet:
          </note>
          <note>
            Hej! Jag är en tjej född år 1980. Jag tycker att ni borde göra
            något åt rasismen. Ni har ju inte gjort ett skit för att stoppa
            den. Det enda ni gör är att spara in pengar och tjata om EU hela
            tiden.
          </note>
          <note>
            Här i Uddevalla var det i går ett upplopp i stan.
          </note>
          <note>
            Det var en punkkonsert i Folkets hus. Då kom det ett gäng rasister
            beväpnade med påkar, basebollträn, skruvmejslar och järnrör. De
            jagade invandrarna och skrek: Ut med packet, Sieg Heil och djävla
            svartskallar. De hade svarta bomberjackor, kamouflerade militärbyxor
            av något slag och svarta kängor med stålhätta. Och på jackorna
            hade de hakkors, VAM-märken och ett tecken som står för att det
            skall vara apartheid i Sydamerika. De hoppade på bilar och krossade
            skyltfönster. En äldre man i 40-årsåldern gick fram till en av
            mina kompisar som är 15 år och från Chile.
          </note>
          <note>
            Gubben sade till honom: Vi gillar inte sådana som ni.
          </note>
          <note>
            Och sedan skallade han killen.
          </note>
          <note>
            Och vad gjorde poliserna? De tog ju inte ens påkarna från rasisterna!
            Jag trodde det var förbjudet att ha hakkors och VAM-märken på
            jackorna. Är det inte det? Jag såg inte poliserna gå ur bilarna
            när rasisterna kom. Men om poliserna ser en lätt berusad tonåring,
            då minsann går de ur bilarna och griper honom eller henne. Och
            det är ju bra. Men de går minsann inte ur sina polisbilar när
            rasisterna kommer.
          </note>
          <note>
            Ni skall inte skriva i tidningarna att det bara är ungdomarna
            som håller på så där. I går när rasisterna hade jagat bort invandrarna
            satt det tre gubbar i 50-
          </note>
          <note>
            årsåldern och såg på, och sedan gick de fram och skakade hand
            med rasisterna när de sett vad rasisterna gjort.
          </note>
          <note>
            Nu har också de s.k. Sverigedemokraterna börjat gå runt och spreja
            i tunnlar osv. De sprejar en Sverigeflagga, och över den skriver
            de Sverigedemokraterna och bevara Sverige svenskt. Poliserna måste
            nog ha sett de här märkena för alla andra ser dem ju varje dag
            - exempelvis mina föräldrar. Varför tar de inte bort märkena?
            Visst ja, det är väl för dyrt. Men ni i riksdagen skall minsann
            ha höga löner. Ni är väl nöjda bara ni får era flera tusentals
            kronor.
          </note>
          <note>
            Man vågar ju inte ens gå på stan längre. Min kompis är adopterad
            från Sri Lanka och bara 155 cm lång. Rasisterna ställde sig i
            en cirkel runt henne och sade att hon luktade och att hon skulle
            ha ett skott i nacken. Eftersom ni låter dem gå med påkar och
            hakkors på stan slutar de ju aldrig. Rasismen bara ökar och ökar.
            Skall ni låta rasisterna ta över samhället, eller? Det är verkligen
            på tiden att ni gör något. Nu!
          </note>
          <note>
            Från en väldigt missnöjd tjej på 15 år. Cecilia, Uddevalla.
          </note>
          <note>
            Herr talman! Jag pratade med Cecilia i går för att få hennes
            tillstånd att läsa upp brevet. Jag frågade om jag fick tala om
            vad hon heter, men hon ville inte att jag skulle berätta hela
            hennes namn. Hon var orolig för vad hon och hennes familj skulle
            kunna råka ut för om någon inte gillade vad hon skrivit.
          </note>
          <note>
            En annan kvinna som inte heller vågar berätta sitt namn är Maria
            Eriksson. Maria blev förälskad i fel man. Hon våldtogs och misshandlades
            upprepade gånger. Mannen hotade henne och hennes familj med att
            döda dem om de anmälde honom till polisen. Till slut tvingades
            Maria tillsammans med sina barn att byta identitet och slutligen
            att lämna landet. Svenska myndigheter kunde inte skydda henne,
            och då tvingas
          </note>
          <note>
            Maria att lämna landet.
          </note>
          <note>
            Varför flyttas inte männen utan kvinnorna? Varför ser inte myndigheterna
            till att besöksförbudet efterlevs?
          </note>
          <note>
            Marias dotter har varit instängd i nästan hela sitt liv. Hennes
            son har varit instängd i hela sitt liv. Maria har skrivit om sitt
            liv i boken Gömda.
          </note>
          <note>
            Herr talman! Välfärden är visserligen en fråga för både kvinnor
            och män, men det förefaller mig som om kvinnorna är mer beredda
            att försvara den del som handlar om livskvalitet.
          </note>
          <note>
            En fråga om livskvalitet är att öppet våga försvara sina ideal,
            det man tror på, som t.ex. Cecilia från
          </note>
          <note>
            Uddevalla gör. En annan fråga om livskvalitet är att inte behöva
            byta identitet och till slut gå i landsflykt för att samhället
            inte kan skydda sina medborgare.
          </note>
          <note type="speaker">
            Anf. 12 RAGNHILD POHANKA (mp)
          </note>
          <note>
            Herr talman! Hur vi ser på och bemöter de svagare grupperna i
            samhället har alltid varit en värdemätare på samhällsklimatet
            och ett mått på solidariteten.
          </note>
          <note>
            Jag vill gå till det som Gullan Lindblad talade om.
          </note>
          <note>
            Jag tycker att det är ett hån mot dem som lever på marginalen
            - alltså 35-40 % av de svenska hushållen
          </note>
          <note>
            - att tala om fem karensdagar i socialförsäkringarna som ett
            incitament för eget sparande. Vad skall de 40
          </note>
          <note>
            procenten som lever kring socialbidragsnormen spara av?
          </note>
          <note>
            Jag vänder mig också mot fusket i socialförsäkringssystemet.
            Det utgör egentligen en väldigt liten del av de väldiga summor
            det handlar om, men det blir mycket pengar. Om man bara nämner
            5-7 miljarder låter det hårresande, men när man vet att det totalt
            rör sig om 320 miljarder blir det rätt proportioner. Vi skall
            naturligtvis gå emot fusket, men vi måste också hålla oss på rätt
            nivå.
          </note>
          <note>
            Sjukförsäkringen går förresten med 17 miljarder inte i vinst
            men plus kan man säga.
          </note>
          <note>
            Varför är socialdemokraterna så halsstarriga när de säger att
            alla skall spara och att man skall gå ned till 75 % för alla?
            Det finns många som inte kan det.
          </note>
          <note>
            Resultatet blir att de får söka socialbidrag och liksom vända
            ut och in på sig själva på socialkontoren i stället för att få
            något som de faktiskt kan leva på.
          </note>
          <note>
            Jag vill säga till kds: Vi kan inte kräva att människor skall
            vara lyckliga. Vi kan bara ge vårt lands medborgare förutsättningar
            för det, och då är pengar faktiskt ganska viktiga. Sex timmars
            arbetsdag och att man delar på jobben ger ökad livskvalitet. En
            bra skola och bra sjukvård med människor som bryr sig om - visst
            är det viktigt. Det andra, att vara lyckliga, kanske vi måste
            klara upp själva. Men vi måste ha förutsättningar för det. Kan
            man inte försörja sin familj och sina barn är man inte lycklig.
            Vi kan inte besluta om kärlek, men vi kan öppna för den.
          </note>
          <note>
            Sedan talade vi också om avskedande inom den offentliga sektorn.
            Det är faktiskt dyrare än att behålla människorna. Inom landstingen
            finns ett kollektivavtal. Har man jobbat i 17 år och är över 45
            år får man
          </note>
          <note>
            75 % av lönen fram till sin pension om man inte får ett nytt
            jobb. Vad tjänar man på att friställa de människorna? Det handlar
            om de här penningpåsarna, och jag håller med dem som har talat
            om att vi borde se till den samhällsekonomiska vinsten och inte
            enbart till vinsten inom den ena eller andra sektorn.
          </note>
          <note>
            Kostnaden för omskolning, arbetslöshets- och socialbidrag är
            högre än vad staten sparar in genom permitteringar. Men det kommer
            ur olika kassor.
          </note>
          <note>
            Vad gäller privata försäkringar får många handikappade inte en
            sådan. De kan inte teckna en privat försäkring.
          </note>
          <note>
            Inga privata försäkringar i världen löser de problem som de svagaste
            i samhället har. Jag har inget emot att man har sådana försäkringar,
            med det löser inte problemen för de svaga. De som kan köpa privata
            försäkringar är de som har det litet bättre.
          </note>
          <note>
            Egenavgifter tas inte ut över taket, sade Anna
          </note>
          <note>
            Hedborg. Det är förstås helt riktigt. Men de beskattas inte heller
            kommunalt och landstingskommunalt. Det är utmärkande för dem.
            Det ger kommuner och landsting minskade inkomster, och det gör
            det svårare för dem att klara socialbidrag och sjukvård. Det här
            är något som man kanske måste tänka vidare på.
          </note>
          <note>
            Anf. 13 ROSE-MARIE FREBRAN (kds)
          </note>
          <note>
            Herr talman! Redan i dag har många låginkomsttagare problem att
            klara sin ekonomi om de blir sjuka.
          </note>
          <note>
            Det var statsrådet Anna Hedborg som sade så alldeles nyss - ordagrannt
            tror jag.
          </note>
          <note>
            Jag skulle naturligtvis själv ha kunnat säga det, för det är
            sant. Redan i dag är det så - och den nivå som gäller i dag är
            80 % i ersättning i socialförsäkringarna.
          </note>
          <note>
            Med den nivån har många inte någon marginal alls. Ändå sänker
            Socialdemokraterna, med stöd från bl.a. Centern, ersättningsnivån
            till 75 % den första januari 1996. Detta innebär att man inte
            värnar låginkomsttagarna. Man sänker hellre nivån för alla än
            man värnar de svagaste och sänker för medel- och höginkomsttagarna.
          </note>
          <note>
            Det som stör mig allra mest av det som händer i
          </note>
          <note>
            Sverige just nu är att barnfamiljerna drabbas allra värst. Sjukförsäkringsnivån
            får effekter för alla. A-
          </note>
          <note>
            kasseersättningen får effekter för alla som drabbas av arbetslöshet,
            men dessutom drabbas barnfamiljerna på alla andra områden också.
          </note>
          <note>
            Nedskärningarna genomdrivs över hela linjen när det gäller barnfamiljerna.
            Barnfamiljer med låga inkomster kommer att få det oerhört kärvt
            i socialdemokraternas Sverige. Förutom sjukpenningen och akassan
            är det föräldrapenningen, barnbidraget, flerbarnstillägget som
            man nu går in och sänker och efter hand avskaffar.
          </note>
          <note>
            Det som jag ändå tycker är höjden är det som nu sker med barntillägget
            i svux och svuxa. Det är oerhört många ensamstående mammor som
            drabbas.
          </note>
          <note>
            Låginkomsttagare och lågutbildade, de som verkligen behöver få
            en ny chans i livet för att kunna se en möjlighet, en väg framåt
            och för att kunna skapa sig ett värdigare liv, drabbas nu mer
            än någon annan grupp i det svenska samhället.
          </note>
          <note>
            Jag är oerhört förvånad över det sammantagna resultatet av dagens
            socialdemokratiska politik. Alla vet att vi måste spara, men varför
            ser profilen ut på det här sättet? Vart tog fördelningspolitiken
            vägen?
          </note>
          <note>
            Anf. 14 Statsrådet ANNA HEDBORG (s)
          </note>
          <note>
            Herr talman! På fördelningspolitikens område har vi socialdemokrater
            alltid haft mycket gemensamt med Centerpartiet, framför allt när
            det gäller de sämst ställda. Men att driva en framgångsrik socialpolitik
            är aldrig så enkelt som att ta från toppen för att ge till botten.
          </note>
          <note>
            Andreas Carlgren tror att det går att vädja till medelklassens
            altruism när man skall bedriva framgångsrik fördelningspolitik.
            Det är en vansklig strategi. Ett bättre och effektivare sätt är
            att se till också medelklassens egenintresse, och den inkomstrelaterade
            socialförsäkringen gör just detta så länge taken är höga.
          </note>
          <note>
            Försäkringens solidariska finansiering i kombination med ojämnt
            fördelade risker i samhället gör att vi omfördelar från rik till
            fattig, från höginkomsttagare som har låga risker till låginkomsttagare
            som har betydligt större risker. Det har visat sig att det är
            inkomstbortfallssystem med höga tak som klarar att omfördela mest
            till de sämst ställda. Grundtryggheten är störst där inkomstbortfallsprincipen
            gäller flest människor.
          </note>
          <note>
            Till kråksången hör också att Centerpartiets förslag till sänkta
            tak i ohälsoförsäkringen är med nuvarande konstruktion av egenavgifterna
            en dålig affär för statsfinanserna. Inkomsterna till försäkringen
            sjunker mer än utgifterna, just därför att de som har höga inkomster
            har så bra hälsa att de blir stora nettobidragsgivare till socialförsäkringen.
          </note>
          <note>
            Det är inte svårt att hålla med om de allmänna mål för socialpolitiken
            som Vänsterpartiets representant förespråkat i dagens debatt.
            Ofta är Ulla Hoffmann och jag också ense om medlen. Men Vänstern
            har fortfarande problem med trovärdigheten. När det gäller att
            leverera de kännbara besparingar som faktiskt har varit nödvändiga
            för att sanera statsfinanserna har Vänstern i sista stund backat
            ur. Det är en bitter erfarenhet från det gångna årets budgetarbete.
          </note>
          <note>
            Samtidigt vill vänsterpartisterna gärna säga att också de törs,
            att de har varit med om att spara 114
          </note>
          <note>
            miljarder av de 118 miljarder som regeringen har förstärkt budgeten
            med. Men när det kommer till kritan verkar det ändå som att de
            sista 4 miljarderna kan användas flera gånger. De är som grisen
            Särimner som kan ätas upp om och om igen. Så fort en besparing
            är impopulär hänvisar man till de sista 4 miljarderna som man
            inte ville spara.
          </note>
          <note>
            Sedan är det ett annat problem, och det är att många inflytelserika
            vänsterpartister verkar vackla när det gäller takfrågorna. Var
            står ni egentligen i den frågan? Hur långt har ni lyckats frigöra
            er från den rena vänsterpopulismen?
          </note>
          <note>
            Det stora alternativet till en allmän inkomstbortfallsförsäkring
            av vår framgångsrika modell är ändå moderaternas nya program.
            Det var intressant att
          </note>
          <note>
            Gullan Lindblad som kan en hel del om socialpolitik inte verkade
            överdrivet förtjust i den egna skissen.
          </note>
          <note>
            Men det kan man kanske begripa. Hon sade inte så mycket om den.
            Det innehåller faktiskt väldigt stora och tydliga försämringar
            på olika punkter.
          </note>
          <note>
            Ribban för inträdet i moderaternas föreslagna försäkring kommer
            att höjas. Man måste arbeta 75 timmar per månad under fem månader
            för att över huvud taget få sjukpenning eller arbetslöshetsersättning.
            Det kommer i alla fall inte att innebära att det blir fler medlemmar
            i den a-kassan än i den som vi har i dag.
          </note>
          <note>
            Att delta i arbetsmarknadspolitiska åtgärder kommer förstås inte
            att räknas.
          </note>
          <note>
            Ersättningsnivån skall vara 75 %, men den räknas på en betydligt
            mindre del av inkomsten. Man vill ha fem karensdagar, och det
            är inte för att lägga kostnaderna på arbetsgivarna - kostnaderna
            ligger redan där
          </note>
          <note>
            - utan det är bara för att försämra för individerna.
          </note>
          <note>
            Försäkringen skall bara omfatta den del av inkomsten som ligger
            under fem basbelopp, dvs. under
          </note>
          <note>
            180 000. Man skall enbart betala med egenavgifter.
          </note>
          <note>
            När Lars Tobisson intervjuades om de ekonomiska konsekvenserna
            kunde han inte ge mera besked än att försäkringen blir billigare
            för höginkomsttagarna och sämre för låginkomsttagarna, och det
            är ju inte så svårt at räkna ut.
          </note>
          <note type="speaker">
            Anf. 15 GULLAN LINDBLAD (m)
          </note>
          <note>
            Herr talman! Det är intressant att Anna Hedborg kommenterar ett
            förslag som moderaterna skall diskutera på sin stämma och som
            ännu inte är antaget. Men hon har inte ett ord att säga om vad
            socialdemokraterna verkligen vill.
          </note>
          <note>
            Nej, sanningen är den att socialdemokraterna är ett parti som
            liknar en skuta som driver omkring på villande hav och ropar efter
            Saltsjöbadsanda. Så är det.
          </note>
          <note>
            Inom arbetslöshetsförsäkringen finns det fem karensdagar, och
            detta vill jag säga bara som en förklaring till varför vi har
            lagt fram förslaget. Men jag skall återkomma och diskutera förslaget
            när det är antaget.
          </note>
          <note>
            Sedan har det talats mycket om fördelningspolitik.
          </note>
          <note>
            Nu handlar det, mina vänner, faktiskt om att skapa något att
            fördela. Där håller jag med om att det är de nya jobben som skall
            komma till. Men då måste vi se till att näringslivet får bättre
            villkor så att jobben uppstår.
          </note>
          <note>
            Till sist: Vad tänker socialdemokraterna göra för att få till
            stånd ett bättre kristänkande? I senaste numret av TCO-tidningen
            kräver ju TCO en högre sjukersättning. Det behövs inte någon lägre
            nivå när staten går med en vinst på 17 miljarder, står det att
            läsa.
          </note>
          <note>
            Man har tydligen glömt att det fanns en brist i Arbetsmarknadsfonden
            på 87 miljarder i slutet av budgetåret 1994/95. Samma krav kommer
            från LO.
          </note>
          <note>
            Vad gör ni för att öka krismedvetandet och för att tala om för
            människor hur det egentligen ser ut med
          </note>
          <note>
            Sveriges ekonomi, Anna Hedborg? Vi har inte fått svar på våra
            frågor - och det var inte heller att vänta -
          </note>
          <note>
            men litet mera hade jag kanske väntat mig att få ut av den här
            debatten.
          </note>
          <note>
            Jag konstaterar bara: Vi diskuterar våra förslag innan de är
            antagna. Ni gick till val och lovade guld och gröna skogar. Ni
            demonstrerade för en höjning av arbetslöshetsersättningen till
            90 %. Nu har ni sänkt den till 75 %. Sår man vind får man också
            skörda storm, och det är också det som händer inom ert parti,
          </note>
          <note>
            Anna Hedborg. Var mer bekymrad för det än över moderat politik!
          </note>
          <note type="speaker">
            Anf. 16 ANDREAS CARLGREN (c)
          </note>
          <note>
            Herr talman! Viktigast för Centern är att inte ställa
          </note>
          <note>
            100 000 arbetslösa utan generellt stöd. Vi vill att så många
            arbetslösa som möjligt skall omfattas av en allmän försäkring
            mot inkomstbortfall. Viktigast för oss är att se till att vi får
            kortare köer för socialbidrag genom en garanterad grundnivå i
            det generella försäkringssystemet, en ordentlig grundtrygghet.
          </note>
          <note>
            Anna Hedborg diskuterade vad som är bäst affär för staten. Ja,
            allra bäst affär för staten är att vi har en bra och så klar arbetslinje
            som möjligt. Ju fler som är med i en generell försäkring med krav
            i stället för att kravlöst få bidrag och där vi satsar på arbetslinjen,
            desto bättre affär för försäkringen. Det är där som vi kan klara
            hem den stora mängden pengar. Då har vi också bättre råd med grundtryggheten.
          </note>
          <note>
            Anna Hedborg sade att Centerns förslag när det gällde taken var
            en dålig affär. Om affären är bra eller dålig beror på hur man
            utformar taken och avgifterna.
          </note>
          <note>
            Det var därför jag sade att vi från Centerns sida är beredda
            att diskutera utformningen. Men viktigast för oss är att äntligen
            komma ifrån det dåliga skyddet för så många arbetslösa, det dåliga
            skyddet för så många människor som tvingas söka socialbidrag.
          </note>
          <note>
            Slutligen var det synd att Ulla Hoffmann inte svarade på mina
            frågor medan jag fortfarande hade chansen att diskutera med henne.
            Det är möjligt att Ulla
          </note>
          <note>
            Hoffmann tänker ge svar nu när jag inte längre har möjlighet
            att bemöta det hon säger.
          </note>
          <note>
            Men jag vill bara konstatera att så länge Socialdemokraterna
            stödde sig mot er, gick räntan upp. Det drev upp hyrorna för hyresgästerna,
            gjorde lånen dyrare för villaägarna och gjorde hela ekonomin svagare.
            Nu när man i stället samarbetar med Centern blir ekonomin bättre.
            Det är också bra för välfärdspolitiken.
          </note>
          <note type="speaker">
            Anf. 17 BARBRO WESTERHOLM (fp)
          </note>
          <note>
            Herr talman! Den här välfärdsdebatten har dels kretsat kring
            ideologiska tankar och begrepp som vad vi menar med välfärd, solidaritet
            och livskvalitet, dels en rad konkreta ting kring socialförsäkringssystem
            och hur vi skulle kunna få mer för pengarna. Jag har givit några
            förslag från Folkpartiet liberalerna på hur vi skulle kunna använda
            pengarna på ett bättre sätt, men tiden medger inte att jag går
            in på hela raden av förslag.
          </note>
          <note>
            Det som jag vill avrunda med är begreppet livskvalitet och frågan
            om vad som är välfärd. Världshälsoorganisationen har ju tagit
            upp en rad punkter.
          </note>
          <note>
            Det handlar om bostad, tillgång till rent vatten, bra mat, kläder,
            utbildning samt hälso- och sjukvård. Då kan man ju säga att vi
            i Sverige har det väldigt bra, sett från ett internationellt perspektiv.
          </note>
          <note>
            Men det som WHO också tar upp, och där vi har det mindre tillfredsställande,
            är frihet från rädsla. Ulla
          </note>
          <note>
            Hoffmann läste upp ett brev som var väldigt tänkvärt.
          </note>
          <note>
            Det är väldigt många i vårt samhälle som går omkring och är rädda
            och att vara rädd hör inte hemma i ett välfärdssamhälle. Att angripa
            våldet och rasismen är oerhört viktiga åtgärder för vår välfärd.
          </note>
          <note>
            Det andra är att känna sig behövd. Arbetslösa och äldre människor
            som är pensionerade känner en otillfredsställelse över att man
            inte är behövd i det här samhället. Jag tycker att det finns anledning
            att ta upp en särskild debatt om hur vi skapar ett bättre samhälle
            därvidlag.
          </note>
          <note type="speaker">
            Anf. 18 ULLA HOFFMANN (v)
          </note>
          <note>
            Herr talman! Andreas Carlgren slängde ut en massa frågor till
            mig som han beklagade att jag inte hade besvarat. Men jag tyckte
            att det var mer angeläget att ta upp detta brev just nu.
          </note>
          <note>
            Jag vill fråga Andreas Carlgren: Menar han verkligen att de tre
            procent som uppgörelsen mellan Centern och Socialdemokraterna
            gav till en socialförsäkring som har ca 0 miljarder kronor i överskott
            skulle bryta automatiken i statens kostnadsutveckling?
          </note>
          <note>
            Det som kostar, Andreas Carlgren, är a-kassan, och den skall
            kosta. Den är dimensionerad för 1,5 %-
          </note>
          <note>
            2 %. Att lägga a-kassan utanför statsbudgeten i ett grundtrygghetssystem
            innebär i stället att man skjuter problemen ifrån sig. Arbetslösheten
            löser man inte med kortare socialbidragsköer utan med aktivare
            arbetsmarknadspolitiska åtgärder.
          </note>
          <note>
            Anna Hedborg tar upp de 4 miljarder kronorna.
          </note>
          <note>
            Det är inte vi i Vänsterpartiet som jämt och ständigt tar upp
            det här och talar om att vi inte törs, utan det är faktiskt socialdemokraterna
            och Aftonbladet som säger att vi inte törs. Jag tänker därför
            inte ge mig in i den debatten, utan jag gör som flickan; jag står
            lugnt och väntar.
          </note>
          <note>
            Anna Hedborg tog också upp den ideologiska diskussionen som jag
            förde om socialförsäkringssystemen. Hon hävdade att framstående
            företrädare för
          </note>
          <note>
            Vänsterpartiet vacklar i takfrågan och kallade det för vänsterpopulism.
            Men det är jag som är taleskvinna vad gäller socialförsäkringssystemen,
            och jag vacklar inte i takfrågan.
          </note>
          <note>
            Anna Hedborg nämnde slutligen att systemen skall vara rättvisa
            och effektiva. Jag vill då tala om att det inte finns någon enhetlig
            definition på vad rättvisa är.
          </note>
          <note>
            Det som är rättvisa för mig är att ta från de rika och ge till
            de fattiga. Det som är rättvisa i exempelvis det nya pensionssystemet
            är att man får ut det som man har betalat in. Jag skulle uppskatta
            om Anna Hedborg i sitt sista inlägg ville definiera vad hon menar
            med rättvisa.
          </note>
          <note type="speaker">
            Anf. 19 RAGNHILD POHANKA (mp)
          </note>
          <note>
            Herr talman! Jag efterlyser en helhetssyn. Kanske kunde man utgå
            från ett papper om de samlade nedskärningarna från Institutet
            för privatekonomi. Det har gjorts 40 olika sänkningar inom systemen.
            Dessa sänkningar har man fattat beslut om en och en. Jag efterlyser
            en helhetssyn och att man, innan man gör nedskärningar på så många
            områden, tar reda på hur de drabbar de enskilda människorna och
            familjerna.
          </note>
          <note>
            En barnfamilj där en förälder studerar på exempelvis komvux drabbas
            av i stort sett alla nedskärningar, medan det finns de som går
            relativt fria från nedskärningar. Man måste verkligen se över
            detta på allvar.
          </note>
          <note>
            Det finns inte så mycket nytänkande i utredningarna som handlar
            om socialförsäkringssystemen. De innehåller litet nedskärningar
            och kontroller, men något nytänkande finns inte. Jag tycker att
            vi tillsammans borde sätta oss ner och tänka efter vad vi kan
            göra som är nytt här, och inte bara fortsätta på upptrampade stigar.
          </note>
          <note>
            När det gäller besparingar i de olika systemen har vi i Miljöpartiet
            hela tiden velat spara litet mer, men vi har eftersträvat en rättvisare
            fördelning. Det gäller både barnbidragen, som vi ville ha beskattade,
            och socialförsäkringarna med det brutna taket. Så vi har inte
            varit ansvarslösa när det gäller ekonomin. Vi har velat spara
            mer. Det var inte nödvändigt och är i och för sig inget att skryta
            med, men vi har gjort det.
          </note>
          <note>
            Samtidigt måste man komma åt kärnan till problemen, och det är
            naturligtvis arbetslösheten. Vi har föreslagit delning av jobben,
            gröna arbeten och arbetsbyten, som Barbro Johansson talade om
            i går.
          </note>
          <note>
            Klyftorna ökar mellan olika grupper men också mellan bostadsorter.
            Glesbygder och industriorter med hög arbetslöshet och hög kommunalskatt
            blir förlorarna. I arbetslöshetens skugga ökar dödligheten med
            2 % vid 10 % arbetslöshet, självmorden ökar med 9 %, förtidspensioneringarna
            ökar med 35 % och antalet personer som lider av psykisk ohälsa
            ökar med
          </note>
          <note>
            13 %.
          </note>
          <note>
            Arbetslösheten är det ondas centrum.
          </note>
          <note>
            Anf. 20 ROSE-MARIE FREBRAN (kds)
          </note>
          <note>
            Herr talman! Jag efterlyste i mitt förra anförande
          </note>
          <note>
            Socialdemokraternas fördelningspolitik. Jag är mycket medveten
            om att man måste ha någonting att fördela, precis som Gullan Lindblad
            poängterade. Det måste ett välfärdssamhälle självfallet ha.
          </note>
          <note>
            Tyvärr inledde Socialdemokraterna sitt regerande förra hösten
            med en serie återställare som bl.a. gjorde att tillströmningen
            av nya jobb stannade upp.
          </note>
          <note>
            Första halvåret 1994 var nytillströmningen av jobb god. Det blev
            en kraftig minskning under hösten 1994
          </note>
          <note>
            genom dessa ideologiskt betingade återställare, fjärran från
            allt vad pragmatism är och som verkligen borde prägla politiken
            i dessa dagar.
          </note>
          <note>
            Tillväxtpolitiken, däremot, ägnade Socialdemokraterna ingen tid,
            kraft eller energi åt under hösten
          </note>
          <note>
            1994 och våren 1995. Först efter ett år kommer nu en tillväxtproposition
            i slutet på denna månad. Vi har väntat på den länge.
          </note>
          <note>
            Vändningen i den svenska ekonomin kom 1993.
          </note>
          <note>
            Vi borde alltså vid det här laget ha kommit betydligt längre
            än vi har gjort. Vi tappade tempo på ett mycket kraftigt sätt
            under hösten 1994. Jag beklagar detta oerhört djupt. Många människor
            skulle kunna ha lämnat arbetslösheten om detta inte hade skett.
            Tyvärr skedde det av ideologiska skäl.
          </note>
          <note>
            Anf. 21 Statsrådet ANNA HEDBORG (s)
          </note>
          <note>
            Herr talman! Ytterst handlar våra socialförsäkringar om att skapa
            faktisk ekonomisk trygghet för de försäkrade. Men för att fylla
            sin verkliga funktion måste systemen också upplevas som trygga
            av medborgarna.
          </note>
          <note>
            Vi har nu efter ett års mycket hårt budgetarbete återskapat ett
            trygghetssystem som vi faktiskt kan betala för. Transfereringssystemen
            har helt enkelt blivit ekonomiskt tryggade. Det är den första
            förutsättningen för trygghet. Men en annan viktig förutsättning
            är att de är politiskt tryggade.
          </note>
          <note>
            För folk i allmänhet är den stora frågan nu om det räcker med
            besparingar eller om vi planerar att skära ned mer. För min del
            är saken klar. Den allmänna inkomsttrygghetsförsäkringen som försäkrar
            det mesta av de flestas inkomster kräver att vi nu sätter klackarna
            i marken när det gäller nivåer och tak i socialförsäkringen. Det
            skiljer oss framför allt från Moderaterna som i stället för att
            se 75 % som en ersättning som av ekonomiskt tvång är i lägsta
            laget vill gå vidare och skapa en mindre försäkring för allt färre
            och utan omfördelning. Också Centern vill sänka tak, men
          </note>
          <note>
            Centern vill åtminstone ha solidaritet, säger man. Vi tror inte
            på Centerns strategi. Det som man hör från
          </note>
          <note>
            Moderaterna, Folkpartiet och även från SACO och
          </note>
          <note>
            TCO tyder på att det är svårt att åstadkomma solidaritet med
            den politiken.
          </note>
          <note>
            Jag menar att vi politiker nu har chansen att visa medborgarna
            att vi vill skapa ordentlig stabilitet och förutsägbarhet i systemen.
          </note>
          <note>
            Den som har följt dagens debatt har kunnat konstatera att debattörerna
            inbördes är starkt oeniga. Det finns inget trovärdigt alternativ
            till regeringens politik. Men tillsammans med Socialdemokraterna
            går det att få en avvägning mellan försäkrings- och fördelningsmässiga
            inslag i våra trygghetssystem. Gärna litet mer Saltsjöbadsanda.
            En tillräckligt stor politisk majoritet kring försäkringar som
            är både rättvisa och effektiva är det som nu skulle kunna återskapa
            människors trygghet och tillit till politiken.
          </note>
          <note>
            Anf. 22 MARGARETA E
          </note>
          <note>
            NORDENVALL (m)
          </note>
          <note>
            Herr talman! Ja, Anna Hedborg, litet av Saltsjöbadsanda hade
            vi gärna sett när vi fattade beslut om nivåerna i socialförsäkringssystemet
            i våras. Moderaterna hade lagt fram ett förslag som det bara var
            att ansluta sig till. Men Socialdemokraterna ville inte visa någon
            sådan anda.
          </note>
          <note>
            Vårdköer utan slut och korridorer fulla med patienter. Det var
            bilden av svensk sjukvård i valrörelsen
          </note>
          <note>
            1991. Vi minns alla de många tiotusentals patienter som väntade
            på vård när Socialdemokraterna lämnade över makten till de borgerliga.
            Många var sjukskrivna och hade svåra smärtor. Det var inte bara
            köerna som behövde åtgärdas utan också ekonomin. Med mindre resurser
            och krav på effektivare vård vändes den negativa utvecklingen.
            Vårdköerna försvann, men mycket återstod att göra.
          </note>
          <note>
            I regeringsförklaringen förra året sade Ingvar
          </note>
          <note>
            Carlsson: Den generella välfärdspolitiken skall utvecklas - inte
            avvecklas.
          </note>
          <note>
            Ett år har gått. Facit av det löftet har vi i dag.
          </note>
          <note>
            Problemen inom sjukvården hopar sig. Köerna växer.
          </note>
          <note>
            De utlovade höjningarna i socialförsäkringarna uteblir. Dagens
            rubriker talar sitt eget språk: Aldrig förr har sjukvården drabbats
            så hårt som nu.
          </note>
          <note>
            Hur kan köerna öka så snabbt? Nedskärningar, otydliga spelregler,
            otydlig ansvarsfördelning och ständiga förändringar skapar otrygghet
            och ineffektivitet i vården. Besparingar görs närmast patienten,
            medan politiker och administration sitter kvar i orubbat bo. Den
            politiska oförmågan syns i allt längre köer, och risken är nu
            stor att 1980-talets planekonomi åter tar överhanden.
          </note>
          <note>
            Aldrig någonsin tidigare har landstinget haft en så stark monopolställning
            som nu. Att monopol ger ineffektivitet är välkänt - även bland
            socialdemokrater. Trots detta är hela privatvården nu underställd
            landstinget. Någon egentlig konkurrens finns inte längre, vilket
            så småningom kommer att visa sig i kvalitet, utveckling och kostnader.
          </note>
          <note>
            Sysselsättningsgarantin är droppen som får bägaren att rinna
            över. Sjukvårdens resurser går till övertalig, friställd personal
            i stället för till sjuka patienter.
          </note>
          <note>
            Diskussionen i HSU 2000 om att ta bort patientavgifterna till
            husläkarna innebär att ytterligare miljarder tas från de sjukaste.
            Landstingets redan nu knappa resurser krymper än mer. Är det försvarbart
            att prioritera patienter med snuva framför patienter i behov av
            specialist och sjukhusvård i väntan på hjärtoperationer?
          </note>
          <note>
            Herr talman! I årets regeringsförklaring understryks tyvärr denna
            prioritering. En särskild statsrådsgrupp skall dra upp riktlinjerna
            för hur folkhälsan långsiktigt kan förstärkas och hur ojämlikheten
            i hälsa kan undanröjas. Men hur har man tänkt att ta itu med den
            akuta sjukvårdskris som råder, eller ser man inte den? Sjukhusköerna
            växer. En allt äldre befolkning kräver mer vård. Patientens valfrihet
            och tillgång till vård inskränks - och detta innan de stora besparingarna
            inom vården har börjat. Hur tänker Socialdemokraterna ta itu med
            sjukvårdskrisen?
          </note>
          <note>
            Nu måste den negativa utvecklingen i sjukvården stoppas medan
            tid är:
          </note>
          <note>
            Prioritera sjuka patienter! Sjukhusen har redan sparat hårt.
            Fortsatta besparingar måste ske i den administrativa och politiska
            överbyggnaden, så långt bort från patienten som möjligt. Behåll
            vårdgarantin, som var en förutsättning för att ta itu med 1980-talets
            vårdköer. Sjuka patienter med årslånga smärtor fick äntligen den
            hjälp som de så väl behövde. Sysselsättningsgarantin är också
            ett bra exempel på felaktig prioritering - resurser som borde
            gå till sjuka går i stället till övertalig personal. Att satsa
            på folkhälsoarbete kan vara bra, men man måste först ta hand om
            de sjuka patienterna.
          </note>
          <note>
            Minska den politiska detaljstyrningen av vården.
          </note>
          <note>
            Sjukvården behöver klara och enkla spelregler och ramar.
          </note>
          <note>
            Öronmärk sjukvårdens resurser till vård. Det behövs en sjukvårdsmodell
            där vi alla garanteras att de pengar som vi betalar till sjukvård
            också går till vård.
          </note>
          <note>
            I dag sprids landstingsskatten över många områden.
          </note>
          <note>
            Samordna resurserna inom vården. För patientens bästa är alltid
            ett snabbt omhändertagande och en obruten vårdkedja att föredra.
            Det är ett sätt att förebygga onödigt lidande, onödiga förtidspensioner
            och onödigt höga kostnader.
          </note>
          <note>
            Herr talman! Problemen inom sjukvården tilltar.
          </note>
          <note>
            Resurserna tryter. Vi får allt fler äldre. Samtidigt ställer
            den snabba medicinskt tekniska utvecklingen helt nya krav på vården.
            Nya problem går inte att lösa med gårdagens lösningar. Kanske
            är det dags att våga tänka om. Kanske är det dags att ifrågasätta
            om den traditionella sjukvårdspolitiken kan lösa de problem som
            sjukvården står inför.
          </note>
          <note>
            På Moderaternas partistämma i nästa vecka lägger vi fram ett
            förslag till en allmän hälsoförsäkring, där resurser till sjukvården
            öronmärks och där förmånssystemen samordnas för att på bästa sätt
            ge patienten en trygghet och en värdighet i vården.
          </note>
          <note type="speaker">
            Anf. 23 KERSTIN HEINEMANN (fp)
          </note>
          <note>
            Herr talman! Jag skall ta upp en grupp som vi ännu inte har talat
            så mycket om i den här välfärdsdebatten, nämligen de äldre.
          </note>
          <note>
            Pensionsåldern är ju inte någon biologisk gräns.
          </note>
          <note>
            Ingen av kroppens funktioner börjar försämras i just den åldern.
            För många pensionärer återstår fortfarande en tredjedel av vuxenlivet.
            Vi lever längre, och vi är friskare. Många pensionärer lever ett
            aktivt liv och uppfyller de drömmar de haft under sitt yrkesverksamma
            liv. De behöver inga insatser från samhället, utan de är ofta
            en resurs både för barn och barnbarn och även för sina jämnåriga.
          </note>
          <note>
            Men detta gäller tyvärr inte alla, och även många friska äldre
            oroas för den dag då de inte orkar ta hand om sig själva eller
            sin make/maka. Det är då samhället har ett ansvar för att ge de
            äldre den vård och omsorg som de behöver.
          </note>
          <note>
            För Folkpartiet liberalerna har äldrefrågorna länge haft sin
            givna plats högt upp på dagordningen. Det har vi exempelvis visat
            på många håll i landet där vi haft ansvar för sociala frågor,
            genom att göra besparingar på andra områden och föra över pengar
            till äldreomsorgen. Det är därför vi med sådan envishet har kämpat
            för rätten till eget rum på sjukhemmen. Den frågan blev för oss
            en symbol för vår vision om bättre villkor för äldre och andra
            som behöver mycken tid och omsorg, t.ex. de som drabbas av demenssjukdom.
          </note>
          <note>
            Mycket har hänt till det bättre inom åldringsvården, men vi anser
            ändå att det återstår mycket att göra. Vi vet att behovet av att
            känna trygghet inför ålderdomen är mycket stort. Det sker i dag
            stora förändringar och besparingar som ökar den oron, och många
            vågar inte lita på att deras behov kommer att tillgodoses.
          </note>
          <note>
            Vi vill därför stärka de äldres ställning genom att upprätta
            en trygghetsgaranti för äldre. I socialtjänstlagen bör tydligare
            slås fast vilka skyldigheter kommunerna har gentemot de äldre.
            Kommunerna skall tillhandahålla service av god kvalitet, bygga
            bostäder och ge anhöriga stöd. Kommunerna har också en viktig
            uppgift i att främja frivilliga insatser, t.ex. genom frivilligcentraler
            dit den som vill göra en insats kan vända sig.
          </note>
          <note>
            Herr talman! Innebörden av vårt förslag om trygghetsgaranti för
            de äldre är att de får veta vilken service de kan räkna med från
            äldreomsorgen och sjukvården. Om den brister skall den enskilde
            kunna vända sig till en namngiven person - en lokal äldreombudsman
            - för att få hjälp.
          </note>
          <note>
            Folkpartiet liberalerna anser att följande mål skall ha uppnåtts
            i alla kommuner och landsting senast år
          </note>
          <note>
            2000:
          </note>
          <note>
            - Rätt till lämplig bostad inom sex månader.
          </note>
          <note>
            - Rätt till eget rum på sjukhem för den som så önskar.
          </note>
          <note>
            - Rätt till rimliga avgifter på sjukhem.
          </note>
          <note>
            - Rätt till service för den som bor kvar hemma.
          </note>
          <note>
            - Rätt till trygghetslarm.
          </note>
          <note>
            - Rätt till en egen husläkare.
          </note>
          <note>
            - Rätt att välja sjukvård vid behov.
          </note>
          <note>
            - Rätt att välja, dvs. den äldres önskemål skall tillgodoses
            så långt som möjligt
          </note>
          <note>
            - Rätt till anhöriga att få stöd.
          </note>
          <note>
            - Rätt till kompensation om service eller vård uteblir eller
            försenas.
          </note>
          <note>
            - Rätt till information och ytterligare bedömningar, t.ex. vad
            gäller olika behandlingsmetoder eller bedömning av ytterligare
            en läkare.
          </note>
          <note>
            - Rätt att fråga och få hjälp när trygghetsgarantin brister.
          </note>
          <note>
            - Rätt till kunskap om åldrandet.
          </note>
          <note>
            Våra krav är egentligen inte speciellt uppseendeväckande, även
            om listan är lång. Det handlar endast om krav på rättigheter för
            människor i en utsatt situation för att de skall kunna känna trygghet
            inför framtiden och för att deras sista år i livet också skall
            bli år att glädjas åt.
          </note>
          <note>
            Herr talman! Hur vi utformar framtidens äldrevård beror också
            på de attityder vi har till de äldre. Varför säger vi "ung och
            vacker" men "gammal och ful"?
          </note>
          <note>
            Lars Tornstam har i en av sina böcker refererat till en uppsats
            av en tolvårig pojke som frågar: "Varför är det finare att vara
            en gammal möbel än en gammal människa?"
          </note>
          <note>
            Vi måste i alla sammanhang arbeta för att ändra attityderna till
            de äldre och åldrandet. Åldersdiskriminerande attityder och fördomsfull
            behandling av äldre i vårt samhälle måste bekämpas med all kraft.
            Avslutningsvis, herr talman: Visst är gamla människor vackra!
          </note>
          <note type="speaker">
            Anf. 24 STIG SANDSTRÖM (v)
          </note>
          <note>
            Herr talman! Jag vill börja med en liten kort kommentar till
            de föregående två timmarnas debatt.
          </note>
          <note>
            Statsrådet Anna Hedborg ställde i början av sitt anförande en
            retorisk fråga: Har Sverige inte längre råd med rättvisa? Jag
            sitter med i en utredning som arbetar med en "baklängesreform",
            nämligen HSU
          </note>
          <note>
            2000, där rättviseargumentet har anförts som ett skäl för avskaffande
            av den s.k. fria listan över läkemedel för vissa grupper av svårt
            kroniskt sjuka. Som jag uppfattar det kan rättvisan vara ett trubbigt
            vapen, om den används för konsekvent, dvs. om man inte ser till
            helheten utan bara till detaljer.
          </note>
          <note>
            Det är t.ex. inte rättvist att vissa skall vara sjuka och ha
            ett livslångt lidande medan andra får vara friska och kan tjäna
            bra med pengar. Egentligen skulle vi kanske i stället ställa frågan
            på följande sätt:
          </note>
          <note>
            Har Sverige inte längre råd med solidaritet? Det kan många gånger
            vara viktigare med solidaritet än att man rider på rättvisan.
          </note>
          <note>
            Vi menar att den fria listan bör kunna bibehållas.
          </note>
          <note>
            Det är en kontroversiell fråga, som inte kommer upp nu men inom
            en snar framtid efter det att vi har avlämnat vårt betänkande.
          </note>
          <note>
            Herr talman! Det är inte ofta som vi diskuterar sjukvården här
            i riksdagen, trots att vi vet att det är en fråga som upplevs
            som väldigt viktig för de flesta människor.
          </note>
          <note>
            Jag har i tidningen Landstingsvärlden sett att man på Landstingsförbundets
            kongress haft en debatt där man bekymrade sig över hur mycket
            man skall tvingas fortsätta att dra ned på sjukvården i Sverige.
            Det finns prognoser som tyder på att sjukvårdens andel av BNP
          </note>
          <note>
            skulle sjunka under 6 %. Vi har även inom sjukvårdsutredningen
            HSU 2000 fått ta del av sådana rapporter.
          </note>
          <note>
            Om det är sant att utvecklingen är sådan, är det mycket anmärkningsvärt.
            I de flesta länder som vi kan jämföra oss med är utvecklingen
            precis den motsatta.
          </note>
          <note>
            Där är sjukvården i stället en av de kraftigaste tillväxtbranscherna.
            I många europeiska länder närmar sig sjukvården 9-10 % som andel
            av bruttonationalprodukten. I Kanada och USA ligger andelen betydligt
            högre, i USA ända upp emot 14 %.
          </note>
          <note>
            I stället för att kräva ett utgiftstak för hur mycket sjukvården
            får kosta, börjar det därför nu kanske vara dags för att kräva
            att man sätter en nedre gräns, under vilken inga fler nedskärningar
            tillåts. Ty det verkar inte finnas någon naturlig gräns för den
            nedåtgående spiralen. Trots att vi vet att väljarna vill ha ett
            stopp för nedrustningen av sjukvården och trots att det rimligtvis
            borde finnas en positiv inställning till sjukvården här i riksdagen,
            verkar nedrustningen rulla på med någon sorts obönhörlig automatik.
          </note>
          <note>
            Jag kan bara finna en rimlig förklaring till detta förhållande,
            och det är att sjukvården har för svaga företrädare i riksdag,
            i landsting och i kommuner. Vi saknar politiker som kan ställa
            upp för sjukvårdens försvar. Jag vill också påstå att den s.k.
            professionen, dvs. Landstingsförbundet, Kommunförbundet och sjukvårdens
            ledarfigurer, framför allt klinikcheferna -
          </note>
          <note>
            som enligt vissa beräkningar svarar för 85 % av de ekonomiska
            besluten inom sjukvården - är för dåliga på att hävda sjukvårdens
            intressen.
          </note>
          <note>
            Sjukvården har alltför länge präglats av revirstrider. Har man
            fått resurser till sitt eget område, har man varit nöjd och struntat
            i hur det har gått för de andra. Det är denna brist på solidariskt
            tänkande som sjukvården nu dyrt får betala.
          </note>
          <note>
            Den utveckling som nu pågår är djupt olycklig.
          </note>
          <note>
            Trots att sjukvården har stora möjligheter att utvecklas till
            en spjutspets i den framtida utvecklingen, med dess rika innehåll
            på kompetens, servicetänkande, avancerade teknik och kunskapsintensitet,
            ser vi nu framför oss en nedrustning och kapitalförstörelse.
          </note>
          <note>
            Den största kapitalförstörelsen sker när man stöter ut människor
            med mångårig erfarenhet och kompetens i meningslös arbetslöshet,
            trots att deras kunnande och erfarenhet så väl skulle behövas
            i en framtidsinriktad och human sjukvård.
          </note>
          <note>
            Men det är också kapitalförstörelse när man underlåter att utnyttja
            den kapacitet och kunskap som finns tillgänglig och i stället
            låter vårdköer och operationsköer växa enbart för att spara pengar
            i en pressad budget.
          </note>
          <note>
            Det är också ett gigantiskt slöseri när man försöker pressa ned
            lönerna för vårdpersonalen genom att tvinga ut dem i en förnedrande
            konflikt för att försvara en redan låg lönenivå. Det visar också
            på inkompetensen hos dem som skall försvara sjukvårdens intressen
            när man är beredd att göra sina anställda till ett B-
          </note>
          <note>
            lag på arbetsmarknaden.
          </note>
          <note>
            I många inlägg under dessa tre dagars debatt har den pågående
            konflikten mellan de offentliganställda och arbetsgivarna förts
            på tal. Många har förmanat oss att inte lägga oss i den konflikten.
            För min del är det självklart att vi ställer upp på de anställdas
            sida.
          </note>
          <note>
            Vi menar att det är viktigt att vi vänder den negativa trend
            som varit förhärskande i synen på den offentliga sjukvården och
            den offentliga sektorn under de senaste åren. I själva verket
            är hälso- och sjukvården en framtidsbransch med stort kunskapsinnehåll
            och bärare av en kompetens som vi kan ha stor nytta av även i
            krasst ekonomiskt avseende om vi låter den utvecklas på ett bra
            sätt.
          </note>
          <note>
            Redan i dag ser vi hur läkemedelsbranschen kan skörda stora exportframgångar.
            Även inom andra områden kan vi utnyttja sjukvården på detta sätt.
          </note>
          <note type="speaker">
            Anf. 25 CHATRINE PÅLSSON (kds)
          </note>
          <note>
            Herr talman! Värderade åhörare! Mitt anförande behandlar en oerhört
            väsentlig del av den politiska sfären. Liknande anföranden har
            hållits här tidigare i dag, men för mig känns det alltid viktigt
            att få säga det i inledningen. Det är inte den debatt här i kammaren
            som brukar röna störst intresse. Det är tyvärr så.
          </note>
          <note>
            Trots det är det ett område som är av helt avgörande betydelse
            för människor som drabbas av sjukdom.
          </note>
          <note>
            Herr talman! För att belysa detta vill jag berätta om en 49-årig
            tjänsteman i ett av våra svenska företag. Han hade under de senaste
            åren sparat semester för att just i år få ut sju veckors sammanhängande
            ledighet. Såväl mannen som hans hustru och övriga familj såg fram
            emot att under hela sju veckor få vara ute med familjens båt i
            den vackra svenska skärgården. Ett nytt segel var inköpt för att
            än en gång maximera båtens framfart.
          </note>
          <note>
            Bara en sak skulle göras innan semesterresan kunde påbörjas:
            Han måste ta ett litet tag bland ogräset i potatislandet. När
            det var klart ställde mannen sina jordiga stövlar på trappan för
            att ta en kopp kaffe tillsammans med sin fru. Han höll sig i dörrkarmen
            då det plötsligt svartnade för hans ögon. Han ramlade ihop och
            förlorade medvetandet.
          </note>
          <note>
            Den 49-årige mannen vaknade sedermera upp på sjukhusets intensivvårdsavdelning.
            När han vaknade upptäckte han att halva hans kropp var förlamad.
            Det var naturligtvis en fruktansvärd chock för honom.
          </note>
          <note>
            Han tänkte: Var det så här sommaren skulle bli? Vad skulle jag
            med sju veckors sparad semester till? Varför var det så viktigt
            med det nya seglet? Tankarna for runt i huvudet på mannen.
          </note>
          <note>
            På ett nu hade hela tillvaron förändrats. Plötsligt var sakerna
            han tidigare hade planerat inte viktiga längre. Allt var så annorlunda.
            Det enda som var viktigt nu var att snabbt få hjälp och bli bra
            igen - att få ett omhändertagande som gav honom förutsättningar
            för att bli bra. Just det var huvudfrågan.
          </note>
          <note>
            Herr talman! Jag vill berätta om denna händelse för att påminna
            om den verklighet som så oändligt många människor befinner sig
            i i dag och som kanske många av oss - ni och jag och andra - kommer
            att drabbas av i morgon. Kanske är det först när vi själva eller
            någon i vår närhet drabbas av sjukdom som vi riktigt inser vikten
            av en god vård och omsorg när man behöver den.
          </note>
          <note>
            I Dagens Medicin den 22 augusti i år kunde vi på ett stort mittuppslag
            läsa: "Sverige är världsbäst på att spara i vården". När resten
            av världen satsar alltmer pengar på sjukvård går Sverige i motsatt
            riktning.
          </note>
          <note>
            Sjukvårdens andel av Sveriges samlade resurser minskar, som vi
            nyligen hörde. Nu sker det på ett dramatiskt sätt, skriver Pär
            Gunnarsson i Dagens
          </note>
          <note>
            Medicin. Hälso- och sjukvårdens andel av bruttonationalprodukten
            är nu den lägsta någonsin, eller 7 %, och några bedömare skriver
            att den kommer att bli
          </note>
          <note>
            6 %. Sverige avviker faktiskt därmed från den internationella
            utvecklingen. I de flesta länder som vi brukar jämföra oss med
            satsas i stället en växande del av resurserna på sjukvård.
          </note>
          <note>
            Att Sverige är världsbäst på att spara i vården är enligt min
            mening verkligen inget att vara stolt över.
          </note>
          <note>
            Stolthet kan man bara känna om vården och omsorgen fungerar på
            ett tillfredsställande sätt utifrån patientens
          </note>
          <note>
            - vårdtagarens - perspektiv. Tyvärr kan vi inte alltid säga det.
          </note>
          <note>
            Vi får gång på gång bevis på att vården inte fungerar och att
            resurserna inte räcker för att möta de stora vårdbehov som finns.
            Fler och fler vårdarbetare permitteras för närvarande ute i våra
            kommuner och landsting. Detta kommer med all sannolikhet att inverka
            negativt på vårdkvaliteten. Det måste vi också ha med i beräkningen.
          </note>
          <note>
            Det finns en gräns bortom vilken det inte längre går att upprätthålla
            en god sjukvård. Med en krympande andel av samhällsresurserna
            till vårdsektorn närmar vi oss gränsen, och på vissa områden har
            den redan passerats.
          </note>
          <note>
            Det är nämligen inte så lyckligt att vi svenskar blir allt friskare
            och att vårt behov av sjukvård minskar.
          </note>
          <note>
            Tvärtom ökar antalet äldre och svårt sjuka. De tillhör de grupper
            som är i behov av stora vårdinsatser.
          </note>
          <note>
            Samtidigt kan vi konstatera - det är naturligtvis positivt -
            att sjukdomar som inte tidigare varit behandlingsbara nu kan botas
            och lindras, vilket också ställer ökade krav på resurser men framgent
            kommer att vara ekonomiskt besparande.
          </note>
          <note>
            Min tid är snart slut, men jag vill säga följande:
          </note>
          <note>
            Hellre två karensdagar än en, så att våra gamla och sjuka kan
            få vård och omsorg!
          </note>
          <note>
            Hellre åtta miljarder till vården i stället för matmomssänkning,
            så att våra gamla och sjuka kan känna trygghet!
          </note>
          <note type="speaker">
            Anf. 26 LENNART KLOCKARE (s)
          </note>
          <note>
            Herr talman! Jag tänkte tala om rehabilitering av sjuka och arbetsoförmögna.
          </note>
          <note>
            Under ett antal år har Arbetslivsfonden verkat och givit ekonomiskt
            bidrag till åtgärder på arbetsplatsen, dels för att minska sjukfrånvaron
            - eller för att öka närvaron, vilket jag tycker låter mer positivt
            - dels för att förhindra utslagning från arbetslivet.
          </note>
          <note>
            Arbetslivsfondens verksamhet har upphört från den 1 juli 1995.
            Fondens verksamhet har haft stor betydelse för att åstadkomma
            en varaktigt förbättrad arbetsmiljö, dels genom fysiska åtgärder,
            dels genom en förändrad arbetsrätt och förändrad arbetsorganisation.
          </note>
          <note>
            Arbetslivsfonden har samverkat med andra aktörer på arbetsmarknaden,
            t.ex. försäkringskassorna och arbetsförmedlingarna.
          </note>
          <note>
            Den erfarenhet som har vunnits under den tid som
          </note>
          <note>
            Arbetslivsfonden varit verksam måste nu tas till vara för att
            användas i det förebyggande arbetet och i rehabiliteringsarbetet.
          </note>
          <note>
            Här har försäkringskassorna ett särskilt ansvar att använda sig
            av den vunna erfarenheten. Kassornas samordnande och förändrade
            roll mer ett mer utåtriktat arbetssätt och aktivt deltagande i
            det förebyggande arbetet gör dem särskilt lämpliga att använda
            och förmedla dessa erfarenheter i sitt utåtriktade arbete.
          </note>
          <note>
            Herr talman! Samarbetet mellan kassorna och Arbetslivsfonden
            har varit mycket fruktsamt. Kassorna har gjort ett bra arbete.
            Men nu gäller det att gå vidare.
          </note>
          <note>
            En ökad närvaro på arbetet, och därmed minskad utslagning från
            arbetslivet är av stor vikt för samhället, som får minskade kostnader,
            för arbetsgivarna, som kan behålla erfaren personal och därmed
            minska sina vikarie- och sjuklönekostnader och för den enskilde
            individen, som har möjlighet att vara kvar i arbetslivet med en
            högre livskvalitet och inte riskerar att bli varaktigt utslagen.
          </note>
          <note>
            Utbetalningen av sjukpenning har minskat kraftigt.
          </note>
          <note>
            Antalet dagar har gått ner med 4,8 dagar för hela riket juni
            1991-juni 1995. För ett år motsvarar det en minskad utbetalning
            på 6-7 miljarder kronor. Varje dags frånvaro från arbetet på grund
            av ohälsa beräknas till 1,4 miljarder.
          </note>
          <note>
            Under de tre senaste åren har antalet utbetalda ersättningsdagar
            för sjukpenning minskat med i storleksordningen 13 miljoner dagar.
            Utbetalning av förtidspension och sjukbidrag har däremot ökat
            med knappt 9 miljoner dagar. Det innebär totalt en minskning med
            ca 4 miljoner dagar. Detta motsvarar minskade utgifter för samhället
            med i runda tal 1,2 miljarder.
          </note>
          <note>
            Man kan också beskriva den ökade närvaron på ett annat sätt.
            De 4 miljoner dagarna motsvarar ca 20 000
          </note>
          <note>
            årsarbetare som är i arbete i stället för att uppbära en socialförsäkringsförmån.
          </note>
          <note>
            Herr talman! Den ökade förtidspensioneringen är mycket olycklig
            och har till stor del sin grund i den situation som rått på arbetsmarknaden
            under de senaste fem åren och på de strukturförändringar som skett
            i arbetslivet. Förändringarna har medfört svårigheter att omplacera
            de anställda i det egna företaget samtidigt som det har varit
            en hög arbetslöshet, vilket har gjort att det inte funnits andra
            arbetstillfällen i samhället.
          </note>
          <note>
            För att öka möjligheten att förebygga ohälsa och rehabilitera
            dem som drabbas av ohälsa är det viktigt att aktörerna, bl.a.
            arbetsgivare, myndigheter, läkare och de fackliga organisationerna
            kan samverka för att finna lösningar i det enskilda fallet.
          </note>
          <note>
            Arbetsgivarna och de fackliga organisationerna måste kunna ta
            ett större ansvar för att ta till sig de goda erfarenheter som
            kommit fram under Arbetslivsfondens år. Arbetsgivarna har ett
            stort ansvar för arbetsmiljön och rehabiliteringsarbetet.
          </note>
          <note>
            Arbetsgivarna bör särskilt uppmärksamma de erfarenheter som många
            företag gjort när de har förändrat sin ledningsmodell, att leda
            företaget genom klara ramar och mål samt ge ett ökat ansvar och
            ökade befogenheter för de anställda. Den modellen leder till ökad
            närvaro och ökad produktivitet, och dessutom uppnås ökad trivsel.
          </note>
          <note>
            Ett nära samarbete mellan olika aktörer innebär även att ett
            överutnyttjande av socialförsäkringsförmånen försvåras. Arbetsgivarringar
            är ett sätt att samverka. De ekonomiska resurserna och kompetensen
            kan även användas för en helhetssyn i stället för att enbart användas
            begränsat inom det egna området.
          </note>
          <note>
            Det bör vara en uppgift för regering och riksdag att undanröja
            hinder som försvårar en rationell samverkan och förhindra en rundgång
            mellan olika instanser som har ansvar för olika delar av välfärden.
          </note>
          <note>
            Anf. 27 MARGARETA E
          </note>
          <note>
            NORDENVALL (m) replik
          </note>
          <note>
            Herr talman! Rehabilitering är viktigt. Det tycker också vi moderater.
            Jag kan hålla med om mycket som Lennart Klockare har tagit upp.
            Det behövs en samordning mellan sjukvård rehabilitering, förtidspensioner
            och sjukpenning. Där har vi mycket att vinna både för patienternas
            bästa och ekonomiskt.
          </note>
          <note>
            Men det finns något som jag undrar över, Lennart
          </note>
          <note>
            Klockare. När nu rehabilitering är så pass viktigt, varför drar
            då regeringen in 70 miljoner, vilket den gjorde i våras, från
            rehabiliteringen? Är inte det fel signal? Vi moderater motsatte
            oss detta när det gjordes.
          </note>
          <note>
            Anf. 28 LENNART KLOCKARE (s) replik
          </note>
          <note>
            Herr talman! Det är mycket viktigt med rehabilitering. Det förstår
            jag att Margareta E Nordenvall håller med om. Sjukvårdens roll
            i rehabiliteringsarbetet är också mycket viktig.
          </note>
          <note>
            För att alla de parter som är verksamma på marknaden skall kunna
            samverka behövs det ett intresse och engagemang från de parter
            som finns där. Pengarna är i detta sammanhang inte hela lösningen.
            Engagemanget från de aktörer som finns bör vara vägledande.
          </note>
          <note>
            Anf. 29 MARGARETA E
          </note>
          <note>
            NORDENVALL (m) replik
          </note>
          <note>
            Herr talman! Pengarna är inte hela lösningen. Det är jag glad
            att Socialdemokraterna har kommit fram till. Ofta har Socialdemokraterna
            diskuterat resurser men inte innehållet i vården. Det är väl så
            väsentligt att göra.
          </note>
          <note>
            Jag förstår fortfarande inte varför man drar bort pengar när
            vi har problem på rehabiliteringsområdet och varför man inte gör
            mer för att samordna mellan olika system för att på bästa sätt
            hjälpa patienter och förebygga förtidspensioner.
          </note>
          <note>
            Anf. 30 LENNART KLOCKARE (s) replik
          </note>
          <note>
            Herr talman! Margareta E Nordenvalls parti ingick i den förra
            regeringen. De åtgärder som vidtas när vi alla här i samhället
            får vara med och spara är följder av den kris som innebar ökad
            arbetslöshet och ökade kostnader för samhället. Det är av dessa
            skäl som vi måste klara av att minska kostnaderna.
          </note>
          <note>
            Om vi i stället kan arbeta på ett positivt och rationellt sätt
            och samverka tillsammans skall vi ändå kunna nå ett gott resultat
            med det arbetet för de enskilda individerna, som inget hellre
            vill än att vara i arbete i stället för att uppbära socialförsäkringsförmåner.
          </note>
          <note type="speaker">
            Anf. 31 HANS KARLSSON (s)
          </note>
          <note>
            Herr talman! Sverige befinner sig i ett besvärligt ekonomiskt
            läge. Den mycket kraftiga ökningen av arbetslösheten och den ökade
            statsskulden som blev resultatet av den förra regeringens politik
            tvingar nu staten, landstingen och kommunerna till besparingar
            och därmed försämringar av såväl ersättningsnivåer som den offentliga
            sektorns service.
          </note>
          <note>
            Det finns skäl att vara orolig för den utveckling som vi nu ser
            framför allt inom vård och omsorg.
          </note>
          <note>
            Grupper som inte syns och hörs så mycket i den offentliga debatten
            kan råka särskilt illa ut om vi inte är uppmärksamma.
          </note>
          <note>
            Vi nåddes för ett par veckor sedan av oroande signaler från Socialstyrelsen
            om att funktionshindrade inte fick den lagenliga hjälp som de
            har rätt till. Det är naturligtvis alldeles särskilt viktigt att
            det inte någonstans i landet tummas på de rättigheter som denna
            kammare har tillerkänt dessa grupper.
          </note>
          <note>
            Dessa rättigheter har inte tillkommit av en slump, utan därför
            att riksdagen med bred uppslutning funnit det särskilt angeläget
            att ge människor med funktionshinder möjlighet till ett bättre
            liv.
          </note>
          <note>
            Det handlar i grunden om alla människors lika värde och lika
            rätt. Människor med funktionshinder skall ha möjlighet att som
            andra vara med i samhällsgemenskapen och delta i olika aktiviteter.
            Målet för handikappolitiken är att uppnå full delaktighet och
            jämlikhet. Staten, landstingen och kommunerna har det yttersta
            ansvaret för att de handikappolitiska målen kan förverkligas.
          </note>
          <note>
            Herr talman! Under senare årtionden har levnadsvillkoren för
            människor med funktionshinder successivt kunnat förbättras. Det
            är viktigt att det vi uppnått på detta område inte raseras. Det
            ekonomiska läget är allvarligt. Det är då särskilt viktigt att
            prioriteringar sker utifrån en bedömning av vilka människor som
            har det största behovet av samhällets stöd såväl när det gäller
            ekonomi som stöd och service.
          </note>
          <note>
            Till grund för en sådan bedömning måste ligga den generella välfärdspolitiken.
            Det måste därutöver kompletteras med riktade handikappolitiska
            insatser, såväl insatser av ekonomisk karaktär som lagstiftning.
          </note>
          <note>
            Tyngdpunkten i senare års reforminsatser inom handikappområdet
            har syftat till att förbättra och utveckla det individuella stödet
            till personer med funktionshinder. Under de kommande åren måste
            också frågor om tillgänglighet i miljö och olika verksamheter
            ges ökad uppmärksamhet. De förslag som lämnades i Handikapputredningens
            slutbetänkande Ett samhälle för alla är viktiga utgångspunkter
            för denna strävan.
          </note>
          <note>
            I lagrådsremissen till ny plan- och bygglag fanns det förslag
            i den riktningen. Dessa förslag drogs dock tillbaka. Det är angeläget
            att regeringen så snart som möjligt återkommer med dessa förslag.
            Detta skulle innebära att hinder mot tillgänglighet till byggnader
            och platser där allmänheten har tillträde enkelt skulle kunna
            åtgärdas före år 2005.
          </note>
          <note>
            Herr talman! En annan grupp medborgare som också har ett utsatt
            läge när kommuner och landsting tvingas skära kraftigt i utgifterna
            är de äldre. Platserna i de särskilda boendeformerna tenderar
            att bli färre.
          </note>
          <note>
            Mindre personal ger försämrad service och kvalitet.
          </note>
          <note>
            Tryggheten försämras när hemtjänsten och särskilda nattpatruller
            glesas ut.
          </note>
          <note>
            Målen för äldreomsorgen kan sammanfattas i tre punkter:
          </note>
          <note>
            1. Självbestämmande och integritet.
          </note>
          <note>
            2.
          </note>
          <note>
            3. Trygghet.
          </note>
          <note>
            4.
          </note>
          <note>
            5. Valfrihet.
          </note>
          <note>
            6.
          </note>
          <note>
            Äldre kvinnor och män skall ha rätt att själva bestämma över
            sina liv och få behålla sin integritet.
          </note>
          <note>
            Service och vård måste utvecklas så att människor skall kunna
            välja att bo kvar i sitt eget hem och sin egen miljö. Äldre skall
            kunna känna trygghet, närhet till anhöriga och grannar och kontinuitet
            när det gäller personal. Tillgång till personal dygnet runt är
            viktigt.
          </note>
          <note>
            Människor skall kunna påverka innehållet i och utformningen av
            samhällets service och vård. Det bör finnas ett varierat utbud
            av vård och service även i särskilda boendeformer.
          </note>
          <note>
            Det är dessa mål för äldreomsorgen som nu delvis är hotade. Många
            kommuner tvingas spara mycket hårdhänt för att klara ekonomin.
            En del besparingar är bra och ger en bättre användning av skatteinkomsterna,
            medan andra ger försämrad trygghet. Tryggheten urholkas och valfriheten
            begränsas.
          </note>
          <note>
            Herr talman! Det är viktigt att vi i våra ansträngningar att
            sanera ekonomin förmår att hålla undan sådana förändringar som
            leder till utanförskap och ökade klyftor. Det är viktigt att regering
            och riksdag noga följer utvecklingen. Men det räcker inte med
            det. Vi måste också vara beredda att bistå kommuner och landsting
            om besparingarna hotar livskvaliteten för äldre och funktionshindrade.
          </note>
          <note>
            Anf. 32 MARGARETA E
          </note>
          <note>
            NORDENVALL (m) replik
          </note>
          <note>
            Herr talman! Hans Karlsson tog upp handikappades och funktionshindrades
            behov av vård och omsorg. Då skulle jag vilja fråga Hans Karlsson
            vad socialdemokraterna tänker göra när det nu visar sig att lagen
            om stöd och service inte fungerar. Den hjälp som handikappade
            och funktionshindrade har rätt till ges inte ute i kommunerna.
            På vilket sätt tänker socialdemokraterna åtgärda detta?
          </note>
          <note>
            Anf. 33 HANS KARLSSON (s) replik
          </note>
          <note>
            Herr talman! Lagstiftningen i LSS och LASS skall naturligtvis
            följas. Nu pågår det ju dessutom en översyn eftersom regelverket
            inte var fullkomligt från början. Regeringen återkommer med förslag
            på det området. Men grundinställningen måste naturligtvis vara
            att de lagar som denna kammare har stiftat skall efterlevas.
          </note>
          <note>
            Anf. 34 MARGARETA E
          </note>
          <note>
            NORDENVALL (m) replik
          </note>
          <note>
            Herr talman! När de inte efterlevs måste man ju försöka göra
            något. Det måste ske något för de handikappades skull. Jag hoppas
            att ni tänker göra det.
          </note>
          <note>
            Jag skulle också vilja veta vad socialdemokraterna tänker göra
            med den akuta sjukvårdskris som vi faktiskt står inför. Den drabbar
            ju såväl äldre och handikappade som alla sjuka patienter. Vad
            tänker socialdemokraterna göra för att lösa den akuta sjukvårdskris
            som vi står inför?
          </note>
          <note>
            Anf. 35 HANS KARLSSON (s) replik
          </note>
          <note>
            Herr talman! Jag är lika oroad som många andra talare här i kammaren
            över vad som nu händer i sjukvården. Vi måste naturligtvis följa
            utvecklingen utomordentligt noga. På många håll har vi redan nått
            smärtgränsen, och på andra håll är vi på väg att göra det. Vi
            måste mycket noga följa hur sjukvården utvecklas.
          </note>
          <note>
            Det finns ju en utredning som nu är i fullt arbete,
          </note>
          <note>
            HSU. Den kommer säkert även att ta upp dessa delar.
          </note>
          <note>
            Anf. 36 CHATRINE PÅLSSON (kds) replik
          </note>
          <note>
            Herr talman! Jag hade inte tänkt att ta replik på
          </note>
          <note>
            Hans Karlsson, men jag blir upprörd när Hans Karlsson och socialdemokraterna
            gång på gång skyller på förra regeringen för allt som sker.
          </note>
          <note>
            Den borgerliga regeringen satt i tre år. Statsskulden är faktiskt
            uppbyggd under många år, främst under 80-talet. Det är oerhört
            viktigt att man inte skyller ifrån sig. Jag tycker att socialdemokraterna
            är rysligt fega.
          </note>
          <note>
            Jag vill fråga om inte socialdemokraterna skulle kunna tänka
            sig att prioritera litet bättre så att det blir en bättre fördelningsprofil.
            Jag undrar varför man inte låter matmomspengarna på 8 miljarder
            gå till vården.
          </note>
          <note>
            Jag undrar varför man inte kan tänka sig en extra karensdag för
            oss som nästan alltid är friska. Varför kan man inte tänka sig
            litet högre avgifter för oss som behöver litet sjukvård? Dessa
            pengar skulle kunna gå till vården. Jag vill ha ett svar på det.
          </note>
          <note>
            Anf. 37 HANS KARLSSON (s) replik
          </note>
          <note>
            Herr talman! Det är mycket intressant att Chatrine
          </note>
          <note>
            Pålsson tar upp vad som hände med ekonomin under den borgerliga
            regeringen. Under dessa tre år fördubblades statsskulden. Jag
            har roat mig med att räkna ut underskotten under olika regeringar
            från 1970
          </note>
          <note>
            och fram till nu. Det visar sig att borgerliga regeringar i genomsnitt
            har underbalanserat budgetarna med 100
          </note>
          <note>
            miljarder per år medan socialdemokratiska regeringar har underbalanserat
            med 20 miljarder. Då kan man lätt se vilka som har det största
            ansvaret för den ekonomiska situation vi befinner oss i.
          </note>
          <note>
            Anf. 38 CHATRINE PÅLSSON (kds) replik
          </note>
          <note>
            Herr talman! När den borgerliga regeringen tog över regeringsansvaret
            fanns det också ett annat regeringsparti som hade agerat innan
            dess. Vi fick alltså ärva en oerhört stor skuld. Det var en oerhört
            svår situation i Sverige när vi fick ta över.
          </note>
          <note>
            Anf. 39 HANS KARLSSON (s) replik
          </note>
          <note>
            Herr talman! Jag kan hålla med Chatrine Pålsson om att det naturligtvis
            inte var problemfritt att ta över makten i Sverige 1991. Men jag
            vill också påminna om att vi socialdemokrater under de tre åren
            ständigt kom med förslag som skulle ha inneburit en snabbare vändning
            av krisen. Dessa förslag togs aldrig till vara.
          </note>
          <note>
            I stället valde fyrpartiregeringen att gå sin egen väg, den enda
            vägens politik. Vi vet ju alla vart den ledde.
          </note>
          <note>
            Anf. 40 KERSTIN HEINEMANN (fp) replik
          </note>
          <note>
            Herr talman! Det har ju diskuterats vem som bär skulden. Jag
            tänkte inte gå in på det.
          </note>
          <note>
            Jag vill bara konstatera att lagen om stöd och service infördes
            under den borgerliga regeringen, inte minst efter mycket stora
            insatser av den dåvarande socialministern Bengt Westerberg.
          </note>
          <note>
            Jag kan ställa upp på det mesta som Hans Karlsson tar upp när
            det gäller de funktionshindrade. Det är viktigt. Det är också
            något som vi har haft en stor uppslutning kring här i riksdagen.
            Därför är det viktigt att det också förverkligas ute i kommuner
            och landsting.
          </note>
          <note>
            Hans Karlsson säger att han väntar att regeringen snart skall
            återkomma när det gäller den andra delen av Handikapputredningen.
            Jag ställde en fråga till socialminister Ingela Thalén om detta
            i våras. Men hon var då inte beredd att säga att någonting skulle
            komma tillbaks, åtminstone inte till riksdagen. Man skulle titta
            på detta på olika sätt.
          </note>
          <note>
            Kan jag uppfatta Hans Karlssons inlägg här som ett stöd för mitt
            krav på att vi skall ta upp dessa frågor igen så att det verkligen
            händer något även med den andra delen av Handikapputredningen?
          </note>
          <note>
            Anf. 41 HANS KARLSSON (s) replik
          </note>
          <note>
            Herr talman! Jag ställer gärna upp på att stryka kraftiga streck
            under Folkpartiets insatser för handikappolitiken. Men det tål
            väl samtidigt att påminnas om att det var en socialdemokratisk
            regering som drog i gång den utredning som har gett dessa resultat.
          </note>
          <note>
            Det pågår ett arbete kring det som finns i slutbetänkandet och
            som ännu inte har förverkligats. Det finns ju också ekonomiska
            begränsningar som vi inte kommer runt.
          </note>
          <note>
            Därför finns det skäl att ta det här i den takt som är möjlig.
            Sedan får vi se när det går att förverkliga nästa steg.
          </note>
          <note>
            Anf. 42 KERSTIN HEINEMANN (fp) replik
          </note>
          <note>
            Herr talman! Vi tar inte åt oss äran av alla insatser på det
            här området. Men jag vill ändå påpeka att det enda löfte i valrörelsen
            1991 som Folkpartiet gav var att genomföra Handikapputredningens
            förslag.
          </note>
          <note>
            Jag blir litet fundersam när Hans Karlsson säger att det finns
            inskränkningar. Jag uppfattade honom som så att han ansåg att
            regeringen snarast borde återkomma för att genomföra den andra
            delen av
          </note>
          <note>
            Handikapputredningen. Missförstod jag, eller börjar
          </note>
          <note>
            Hans Karlsson nu dra åt sig öronen?
          </note>
          <note>
            Anf. 43 HANS KARLSSON (s) replik
          </note>
          <note>
            Herr talman! Jag formulerade det inte på det sättet att regeringen
            snarast borde återkomma. Jag sade att vi får noga följa utvecklingen
            och ta till oss det som sägs i Handikapputredningens slutbetänkande,
            också om det ännu inte är förverkligat. Vi gör vissa ekonomiska
            reflexioner, som Kerstin Heinemann mycket väl känner till. Det
            gäller att pröva varje steg vi tar så att vi inte behöver gå på
            reträtt.
          </note>
          <note>
            Anf. 44 STIG SANDSTRÖM (v) replik
          </note>
          <note>
            Herr talman! Jag tycker att det var ett vackert tal av Hans Karlsson,
            och jag kan instämma i det till hundra procent.
          </note>
          <note>
            Det är dock ett par frågor som inställer sig.
          </note>
          <note>
            För det första: Hur skall vi sätta kraft bakom orden? Såvitt
            jag förstår kan det bli en konfliktsituation i förhållande till
            Finansdepartementet om lagstiftningen skall kunna fullföljas.
          </note>
          <note>
            För det andra gäller det kommunerna. Hans Karlsson sade att om
            kommunerna inte klarar av att leva upp till lagstiftningen får
            vi hjälpa dem. Skall jag tolka det som så att Hans Karlsson i
            så fall är beredd att skjuta till pengar?
          </note>
          <note>
            Anf. 45 HANS KARLSSON (s) replik
          </note>
          <note>
            Herr talman! Det är naturligtvis oerhört viktigt att vi klarar
            äldreomsorgen, att vi klarar att ge funktionshindrade det stöd
            och den service som de rimligtvis har rätt till. Det är också
            självklart att både regering och riksdag noga följer vad som händer
            ute i landets landsting och kommuner, med tanke på de sparbeting
            som man tvingats att genomföra.
          </note>
          <note type="speaker">
            Anf. 46 KARIN WEGESTÅL (s)
          </note>
          <note>
            Herr talman! Under sommaren har två promemorior om det nya pensionssystemet
            varit ute på remiss.
          </note>
          <note>
            Remisstiden för den ena gått ut, och för den andra går den ut
            den 24 oktober. Denna har inte varit utdelad till riksdagens ledamöter.
          </note>
          <note>
            I båda promemoriorna framläggs nya förslag om sänkning av pensionerna
            både i det nya systemet och i
          </note>
          <note>
            ATP-systemet. Det ena förslaget innebär att egenavgifter inte
            skall räknas in i den pensionsgrundande inkomsten. Det andra gäller
            en förändring av fördelningstalet, som skall styra pensionernas
            storlek. Dessa båda förslag innebär en minskning av en genomsnittspension
            med uppskattningsvis 5 000-6 000 kr om året utöver den 10-procentiga
            minskning som det nya systemet innebär jämfört med ATP.
          </note>
          <note>
            I Försäkringskassans nya broschyr "Den nya pensionen" informerar
            man om att egenavgifterna dras av vid beräkning av pensionsgrundande
            inkomst och att tjänstepension skall reducera garantipensionen,
            trots att remisstiden för detta förslag inte har gått ut.
          </note>
          <note>
            Det är typiskt för behandlingen av pensionsfrågan att Försäkringskassan
            anser sig kunna ta för givet att förslagen går igenom utan att
            man därför behöver avvakta vare sig remissbehandlingen eller beslut
            i riksdagen innan man går ut och informerar allmänheten.
          </note>
          <note>
            Många tror på grund av den s.k. pensionsuppgörelsen att de nya
            pensionerna är klara. Så är det inte.
          </note>
          <note>
            Det har inte fattats beslut i de viktigaste frågorna, dvs.
          </note>
          <note>
            om arbetsgivaravgift eller egenavgift, om indexeringen, om AP-fondernas
            öde, om premiereservens hantering, om förtidspensionerna, om efterlevandeskyddet,
            om pension vid studier eller om garantipensionen skall samordnas
            med avtalspensionen eller ej.
          </note>
          <note>
            Färdiga förslag finns nu på hur delning av pension mellan makar
            skall gå till. Systemet är så svåröverskådligt att man i promemorian
            varnar för delning därför att det kan betyda att man får en mindre
            gemensam pension.
          </note>
          <note>
            Färdiga förslag finns också till utformningen av pension för
            vård av barn under fyra år. Olika grupper kommer att kompenseras
            på olika sätt. Hemmafruar utan egen inkomst får tillgodoräkna
            sig en pensionsrätt motsvarande en genomsnittlig pensionsgrundande
            inkomst per år, säg 80 000 kr. Den välavlönade kvinna som kan
            vara hemma utan lön får tillgodoräkna sig en pensionsrätt efter
            den lön som hon hade året innan första barnet föddes. Säg att
            hon kan tillgodoräkna sig en pensionsrätt på 250 000 kr per år.
            Men de flesta kvinnorna, de som återgår till arbetet efter tiden
            med föräldraförsäkring, får tillgodoräkna sig en pensionsrätt
            för vård av barn som är under fyra år på ca 35 000
          </note>
          <note>
            kr, dvs. ett basbelopp. För alla grupper gäller detta tills det
            yngsta barnet är fyra år.
          </note>
          <note>
            Detta system ger minst till dem som försörjer sig själva. Det
            har ett omvänt rättviseperspektiv och gynnar de mest välsituerade.
            Denna pension premierar kvinnor som kan stanna hemma och leva
            på någon annans lön. Det är ett stort avsteg från regeringens
            jämställdhetspolitik, och det är faktiskt ett retroaktivt vårdnadsbidrag.
          </note>
          <note>
            För mig blir det mer och mer tydligt att det nya pensionssystemet
            är omodernt. Det hade passat bättre på 1950-talet än i dag och
            det kommer att passa ännu sämre i framtiden. Inget försök har
            gjorts att bedöma vilket samhälle det nya systemet skall fungera
            i, varken när det gäller arbetsmarknad, utbildning eller arbetstid
            - per dag eller under livstiden. ATP-
          </note>
          <note>
            systemet är dessutom ett under av tydlighet jämfört med det nya
            systemet, som är så snårigt och byråkratiskt att den enskilde
            blir helt utlämnad åt experter.
          </note>
          <note>
            Ändå var anpassning till framtiden och enkelhet två uttalade
            mål för det nya systemet.
          </note>
          <note>
            Det nya pensionssystemet kommer att tvinga fram en höjning av
            pensionsåldern, men kommer framtidens arbetsmarknad att kunna
            svälja tio nya åldersklasser mellan 60 och 70 år? Höjningen av
            pensionsåldern är "mörkad" i systemet, liksom att det faktiskt
            blir ett grundtrygghetssystem som måste kompletteras med privata
            försäkringar för att det skall räcka till att leva på efter pensioneringen.
            Detta är ett skifte av system i svensk välfärdspolitik som borde
            ha framgått tydligt före principbeslutet.
          </note>
          <note>
            Jag blev glad när jag läste en artikel i Arbetet den
          </note>
          <note>
            6 oktober, skriven av professor Åke Elmér i Lund.
          </note>
          <note>
            Han är kritisk mot att man i arbetet med det nya pensionsförslaget
            inte diskuterat de samhällsekonomiska kostnaderna. Han menar att
            det nuvarande systemet kunde ha räddats om man hade nöjt sig med
            att bl.a.
          </note>
          <note>
            ta bort förtidspensioneringen.
          </note>
          <note>
            Professor Elmér slutar med att konstatera att detta tyvärr tycks
            vara en politisk omöjlighet. Så uppgivna kan inte vi vara som
            skall stå till svars för framtidens pensioner. Nog kan skattebetalarna
            kräva att vi använder deras pengar till viktigare saker än till
            kostnadskrävande, onödiga organisationsförändringar?
          </note>
          <note>
            Vi riksdagsledamöter måste visa att man inte kan göra upp räkningen
            helt utan oss. Hälften av kammarens ledamöter var inte med när
            principbeslutet togs våren 1994. Ett parti har lämnat riksdagen
            och ett nytt har kommit till. Det är inte acceptabelt ur demokratisk
            synpunkt att beslut i en så här viktig fråga fattas vid olika
            tillfällen utan att möjlighet ges att bedöma konsekvenserna av
            pensionssystemet i sin helhet.
          </note>
          <note>
            Herr talman! Jag anser därför att regeringen bör ge en opartisk
            utredare i uppdrag att göra en jämförelse mellan de båda systemen
            med hänsyn till finansiering, anpassning till ett framtida samhälle
            och kostnad och att riksdagens ledamöter bör få ta del av denna
            utredning inför ett samlat ställningstagande i pensionsfrågan.
          </note>
          <note>
            I detta anförande instämde Ulla Hoffmann och
          </note>
          <note>
            Stig Sandström (båda v).
          </note>
          <note>
            Utbildningspolitik
          </note>
          <note type="speaker">
            Anf. 47 BEATRICE ASK (m)
          </note>
          <note>
            Herr talman! Jag hade hoppats att utbildningsfrågorna den här
            gången skulle vara en del av debatten om arbete och tillväxt.
            De övergripande utbildningsfrågorna om kompetensförsörjningen
            i framtiden har stor betydelse för Sveriges möjligheter att långsiktigt
            få fler företag och nya arbeten. Låt mig därför här få framföra
            tanken att vi i en kommande allmänpolitisk debatt i stället för
            att lägga utbildningsfrågorna sist i ett särskilt avsnitt gör
            dem till en del av debatten om hur vi skall få fler jobb och ökad
            tillväxt i Sverige.
          </note>
          <note>
            Jag tror faktiskt att jag vågar påstå att jag talar för hela
            utskottet. Det är ju tyvärr så att det nästan bara är vi som diskuterar
            utbildningsfrågorna när debatten läggs upp på det här sättet.
            I framtiden skulle jag vilja att man försökte hitta en bättre
            form. Vi skall anstränga oss för att se till att det blir givande
            om man gör en sådan förändring.
          </note>
          <note>
            Flera av de avgörande bekymren när det gäller våra möjligheter
            att åstadkomma ett kunskapslyft gäller ju faktiskt inte utbildningens
            organisation, pedagogiken eller ens skolornas ekonomi. I stället
            gäller de arbetsmarknadens utveckling, attityder till olika typer
            av jobb, fördomar, skatter, löneutveckling, invandrarpolitik osv.
            Allt är inte ens sådant som vi med politiska beslut kan avgöra.
          </note>
          <note>
            Det är knappast fel organisation i gymnasieskolan som gör att
            ungdomar flyr naturvetenskapliga och tekniska ämnen. Att lägga
            hela skulden på högskolorna för att inte tillräckligt många läser
            en längre akademisk utbildning går inte heller. Tvärtom är jag
            övertygad om att det krävs genomtänkta förändringar på många olika
            områden och en allmän medvetenhet om nödvändigheten av bättre
            kunskaper generellt om vi skall åstadkomma en förändring.
          </note>
          <note>
            Det finns anledning att fråga om den medvetenheten finns i regeringspolitiken.
            Är det en tanke som följer med i diskussionerna om skatte- och
            näringslivspolitiken? Att frågor om utbildning diskuteras även
            i arbetsmarknadspolitiska sammanhang är jag klar över, men också
            hur svårt det är att samarbeta över departements-, utskotts- och
            myndighetsgränser i verkligheten.
          </note>
          <note>
            För att gå in på de rena utbildningsfrågorna: Klarar Socialdemokraterna
            av att förnya sin utbildningspolitik så att resultaten blir det
            viktiga på alla nivåer i skolan och utbildningsväsendet? Annars
            åstadkommer vi ju inte det lyft som är nödvändigt.
          </note>
          <note>
            Hittills är det verkligen inte mycket som tyder på det. I skolfrågor
            får man intrycket att det viktiga för socialdemokraterna är att
            alla är tillsammans och att man prövar olika arbetssätt - inte
            vad eleverna faktiskt lär sig. Vuxnas utbildningsmöjligheter blir
            ofta i socialdemokratisk politik ett resultat av hur många som
            går arbetslösa. Någon långsiktig utbildningsstrategi av den sort
            som den borgerliga regeringen hade och lade grunden till handlar
            det väldigt sällan om.
          </note>
          <note>
            Vi moderater tycker att det är bra om de som inte har jobb ges
            möjligheter att utbilda sig. Men det sunda måste ändå vara att
            åstadkomma utbildning av sådan kvalitet och i sådana former att
            färre människor blir arbetslösa över huvud taget. Det förutsätter
            att fler än i dag lär sig mera, att fler förmås att bli mer företagsamma
            och att fler stimuleras att skaffa sig en kvalificerad examen.
          </note>
          <note>
            Med den här bakgrunden, som jag gärna hade diskuterat mycket
            i en kompetensdebatt, är regeringens propositionsförteckning när
            det gäller utbildning torftig, mycket torftig. Ni har inga förslag.
            Inte ens utredningar som är klara och remissbehandlade har hanterats.
            En stor och viktig fråga som engagerar många ute i landet gäller
            sexåringarna, och ett förslag var väntat i höst, men icke.
          </note>
          <note>
            Hur går det med grundskolans start och grundskolans längd? När
            kommer Socialdemokraterna med förslag? Vart har förslagen om moderniseringen
            av yrkeslärarutbildningen tagit vägen? Vi kan inte ge ungdomar
            tillräckligt bra utbildning om många lärare saknar den kompetens
            som i dag är nödvändig i många branscher. Här finns det färdiga
            förslag som arbetsmarknadens parter är med på.
          </note>
          <note>
            Etter värre blir det naturligtvis om Ylva Johanssons avsikt med
            utredningen om de fristående gymnasieskolorna, många av dem företagsdrivna,
            är sämre bidrag och villkor, vilket jag befarar. Den avoga inställning
            till industrigymnasier som man ibland möter hos socialdemokrater
            är allvarlig. Dessa skolor har fler sökande än antalet platser
            till skillnad från en del kommunala gymnasier med motsvarande
            program.
          </note>
          <note>
            Dessutom ger flera av dem mer undervisning i såväl teoretiska
            som yrkesinriktade ämnen, vilket jag tycker är bra, men det tycker
            tydligen inte Socialdemokraterna.
          </note>
          <note>
            Jag vill i detta sammanhang också fråga vad som händer med den
            arbetsgrupp som skulle undersöka hur man skall få en bättre rekrytering
            till industriprogrammet. Jag har inte hört något om den. Vi väntar
            på resultat av något slag. Det är allvarligt att vi inte lyckas
            rekrytera ungdomar till detta program.Arbetsgruppen för utvecklingen
            av en kursutformad gymnasieskola har tyckt till i flera olika
            frågor. Vilka slutsatser drar skolministern av det? Hur vill ni
            öka antalet elever som läser ett studieinriktat program och därmed
            ges verkligt goda förutsättningar att gå vidare till universitet
            och högskolor? Vad vill statsrådet göra för att se till att fler
            använder möjligheterna att välja över programgränserna? Och är
            inte ett av skälen till att vi får många rapporter om att vissa
            elevgrupper har svårt att hänga med i det nya gymnasiet en följd
            av att skolorna inte förstått möjligheten att ge eleverna chansen
            att läsa på kortare eller längre tid? Man använder ju inte poäng,
            utan sitter fast i tidsbegreppet.
          </note>
          <note>
            På vilket sätt avser regeringen att rätta till brister i sfi-undervisningen,
            som Riksdagens revisorer har påtalat?
          </note>
          <note>
            Vad görs egentligen för att få fart på kommunernas satsning på
            modern informationsteknik i skolorna utöver det som den borgerliga
            regeringen satte i sjön?
          </note>
          <note type="speaker">
            Anf. 48 MARIE WILÉN (c)
          </note>
          <note>
            Herr talman! Jag börjar känna mig litet stressad, och till viss
            del frustrerad, över den långa tid som gått sedan föräldrainflytande
            började diskuteras och att ännu inget inflytande på verklig bredd
            har införts.
          </note>
          <note>
            Jag känner mig stressad när jag ser värstingkillarna i TV som
            säger att de behöver förebilder. Ett ökat föräldrainflytande i
            skolan skulle troligen ha kunnat hjälpa en del av dem. Föräldrainflytandet
            kan göra skolans skyddsnät finmaskigare; det blir fler vuxna människor
            som hör och ser, både de tysta och osynliga och de högljudda och
            bråkiga. Föräldrainflytande skulle med stor sannolikhet också
            innebära att vi får fler män i skolan, och de behövs som förebilder.
          </note>
          <note>
            Jag känner mig också stressad av långsamheten när jag nu under
            veckan träffat Centerns lokala kommunpolitiker på skolriksdagen.
            När vi samtalade om föräldrainflytande bubblade det fram positiva
            exempel. En tjej beskrev hur man infört ett slags råd på skolorna,
            och när politikerna nyligen ordnade en kvällsträff om hur man
            skulle gå vidare kom det 90
          </note>
          <note>
            föräldrar med synpunkter och idéer.
          </note>
          <note>
            Det dök också upp problem under det här samtalet. En kvinna berättade
            att hon bildat en föräldragrupp tillsammans med rektorn men tyckte
            att lagen nu börjat bli ett hinder för dem. En skolstyrelseordförande
            sade, att i början tyckte föräldrarna att det var okej att köra
            badbussen eller rusta upp skolgården, men ganska snart känner
            sig föräldrar utnyttjade när de märker att de inte kan påverka
            flera och viktigare saker i skolan. Lokalpolitikern fortsatte:
          </note>
          <note>
            Man vill ju inte lura föräldrarna att de får mer att säga till
            om än det i verkligheten blir.
          </note>
          <note>
            Jag höll med om problemen och sade litet på skämt och litet på
            allvar att Socialdemokraterna kanske helst vill bestämma själva.
            Men så gör också andra partier, och även vi i Centern kan tycka
            att det är vi som skall bestämma. Men nu är det dags att vi ställer
            oss på föräldrarnas och elevernas sida och ger dem deras rättmätiga
            makt över vardagen, där skolan ingår.
          </note>
          <note>
            Jag litar och tror givetvis på Centerns lokala styrka. Det är
            mycket troligt att vi kommer att agera som i det lokala miljöarbetet.
            Då ställde vi oss på samma sida som de miljöengagerade medborgarna
            och har nu på bred front introducerat starten av det lokala Agenda
            21-arbetet i snart sagt varenda kommun i Sveriges avlånga land.
          </note>
          <note>
            Nu handlar det alltså om föräldrarna och eleverna.
          </note>
          <note>
            Men det lokala arbetet i kommunerna måste också ges de redskap
            som behövs för att det inte skall bli stopp i systemet. Det behövs
            lagändringar på riksdagsnivå.
          </note>
          <note>
            Idéer finns. Ungdomskommittén var en utredning som tillsattes
            1989, och den kom med sin rapport i januari 1991. Där skrev man
            bl.a.: Vi uppmanar därför kommunerna att på varje skolenhet på
            grundskolan och gymnasieskolan inrätta skolenhetsstyrelser med
            beslutanderätt. Vi föreslår vidare att regeringen lägger förslag
            till riksdagen om sådana förändringar av kommunallagen som krävs
            för att underlätta inrättandet av skolenhetsstyrelser.
          </note>
          <note>
            Bakom de formuleringarna i kommitténs rapport stod ett gäng unga
            politiker från olika partier, såsom dåvarande riksdagsledamoten
            Ylva Johansson, numera skolminister, och dåvarande förbundssekreteraren
            på ABF, Leif Linde, numera socialdemokratisk partisekreterare.
          </note>
          <note>
            Sedan dess har det kommit departementspromemorior, och nu behandlas
            frågan i Kommittén om skolans inre arbete, med förtur, enligt
            betänkandet
          </note>
          <note>
            UbU10.
          </note>
          <note>
            Herr talman! Vi är nu fem år efter Danmark. Sverige måste ge
            föräldrarna inflytande i skolan, inte bara information. Vi kan
            dra nytta av danskarnas erfarenheter, men vi skall inte fortsätta
            att vänta.
          </note>
          <note>
            Centern lade i våras fram ett förslag i riksdagen om att införa
            lokala skolstyrelser. Det röstades tyvärr ned.
          </note>
          <note>
            Skolminister Ylva Johansson har dock enligt ett
          </note>
          <note>
            TT-meddelande den 11 september aviserat att regeringen i höst
            skall presentera ett förslag om hur föräldra- och elevinflytande
            skall öka. Nu vill jag fråga statsrådet: När kommer propositionen?
            Det är höst nu.
          </note>
          <note>
            Och vad innehåller den?
          </note>
          <note>
            Jag vill också kort aktualisera Centerns hållning när det gäller
            frågan om en tioårig grundskola.
          </note>
          <note>
            Målsättningen är en tioårig sammanhållen grundskola. Den måste
            självfallet utgå från vad som är lämpligt för barnen och deras
            utveckling. Det är därför mycket angeläget med en fortsatt utveckling
            av samverkan mellan förskola och skola. Det är genom att integrera
            förskolans sexårsgrupp i grundskolan som vi anser att den tioåriga
            skolan skall genomföras.
          </note>
          <note>
            Samarbete måste ske mellan förskollärare, lärare och fritidspedagog,
            så att förskolans arbetssätt kommer grundskolan till del och grundskolan
            kan möta eleverna ett år tidigare.
          </note>
          <note>
            Herr talman! Jag har i en tidigare debatt i år utvecklat Centerns
            tankar i den frågan och ber av tidsskäl att få hänvisa till protokollet
            från den 6 april.
          </note>
          <note type="speaker">
            Anf. 49 MARGITTA EDGREN (fp)
          </note>
          <note>
            Herr talman! Efter mordet på pojken i Kode lyssnade jag på en
            intervju i Studio Ett. Reportern frågade en flicka som gick på
            högstadiet om hennes syn på mordet, vad hon ansåg. Nej, det kunde
            hon inte uttala sig om, då hon ju inte visste vad som hade föregått,
            bakgrunden eller orsakerna. Det var ingen sensationsjournalist,
            utan hon vände och vred på frågan och gav flickan tid, Men, nej,
            hon kunde alltså inte uttala sig eftersom hon visste för litet.
          </note>
          <note>
            För en helt vanlig svensk flicka kan det alltså, åtminstone oreflekterat,
            finnas motiv som är så starka att det ger skäl för att mörda en
            annan människa. Låt oss alla här reflektera en stund över vad
            det betyder för framtiden.
          </note>
          <note>
            Skolverkets undersökning av t.ex. hur gymnasieelever upplever
            att de har inflytande i skolan är skrämmande. Var fjärde elev
            säger att deras åsikter sällan tas på allvar, och de anser att
            lärarna har dåliga sociala relationer. Mindre än hälften litar
            på sina lärare - flickor mindre än pojkar. Eleverna är trötta
            på att sitta passiva och lyssna på saker som inte berör dem. Undra
            på att vi har skolk, mobbning, klotter och annat destruktivt beteende.
            I ljuset av detta är det närmast en förståelig reaktion. Skolk
            är ungdomarnas sätt att bli synliga, att bli tagna på allvar,
            för att få vara med.
          </note>
          <note>
            När nu Skolverket vet detta, vad har man gjort åt det? Finns
            t.ex. de mobbningsprogram som skall finnas på varje skola?
          </note>
          <note>
            Vi vet också, enligt en SKOP-undersökning från
          </note>
          <note>
            1994, att elever och föräldrar vill bli tagna i anspråk.
          </note>
          <note>
            Nästan varannan svensk kan tänka sig att sitta i en opolitisk
            styrelse för en skola eller ett dagis. Yngre är mera intresserade
            än äldre. Detta kan jämföras med att endast 15 % kan tänka sig
            politiska uppdrag.
          </note>
          <note>
            Läroplanen ger föräldrar och elever stort inflytande, t.ex. rätt
            att på förhand få veta vad skolan kräver.
          </note>
          <note>
            Vet alla föräldrar om det?
          </note>
          <note>
            Skolverket, som är så duktigt på att trycka skrifter, borde trycka
            en som går ut till alla föräldrar varje år om deras rätt till
            inflytande. Vad säger skolministern om den idén?
          </note>
          <note>
            Skolor är - förvisso - olika. Bra skolor finns det många, och
            de utmärks av att de har förväntningar på eleverna. De vuxna i
            skolan utgår från att alla kan och vill lära sig. För en del tar
            det längre tid bara, och då ges den tiden, allt i enlighet med
            läroplanen.
          </note>
          <note>
            Inbyggt i bra skolors väggar finns ett grundläggande förhållningssätt
            som genomsyrar alla aktiviteter, all samverkan mellan elever,
            lärare, föräldrar och skolledning. Barn är mycket beroende av
            det klimat som vuxna skapar.
          </note>
          <note>
            I den skolmiljön klarar sig nästan alla barn bra. De utvecklar
            en sund och stabil självkänsla, en identitet.
          </note>
          <note>
            De vet vad de kan, de vet vad de vill och de vet vad de inte
            kan och inte vill. De har också en lust att lära som de bär med
            sig hela livet. En sådan skola har kompenserat olika förutsättningar,
            inte minst socialt.
          </note>
          <note>
            Den drar in även till en början ointresserade föräldrar i ett
            samarbete. Och eleverna kan läsa och skriva när de slutar skolan,
            de använder inte våld när de möter motstånd och de har ett empatiskt
            förhållningssätt till andra levande varelser.
          </note>
          <note>
            Dessa skolor måste bli fler. Och jag vill påstå att alla kan
            utvecklas i denna riktning. Ibland krävs det genomgående förändringar,
            ledarskap, pedagogik och politiskt mod.
          </note>
          <note>
            Nu kommer många att säga att det behövs mer pengar. Tänk då på
            Örjansskolan i Skelleftehamn, som jag har läst om i en tidningsartikel.
            För tio år sedan var det en skräckskola med skolk, mobbning och
            droger. Nu är det en mönsterskola med elever som trivs och bryr
            sig om varandra och skolan. Idén -
          </note>
          <note>
            som var en lärares, Gunnar Sandströms - att använda äldre, yngre
            arbetslösa som kamratstödjande förebilder kostar inte särskilt
            mycket pengar men ger en trygg skola där alla är synliga och där
            skolk och mobbning är på utdöende och knarket borta. Men
          </note>
          <note>
            Gunnar Sandström, som drev igenom sina idéer, fick säkert inte
            resultatet gratis. Jantelagen var säkert lika stark i Skelleftehamn
            som i andra delar av Sverige. Vi behöver modeller för att se att
            förändringar är möjliga.
          </note>
          <note>
            Fristående skolor som har startats med en idé om
          </note>
          <note>
            Montessori- eller Waldorfpedagogik har fungerat som modeller
            för kommunala skolor. För Folkpartiet är fristående skolor inte
            ett mål utan ett medel att utveckla och förändra för att nå den
            mångfald som berikar och inte segregerar. Är den kommunala skolan
            bra så väljer föräldrarna inte bort den. Innan ni socialdemokrater
            sätter stopp för fristående skolor genom att tillåta kommunerna
            att tricksa med bidragen - se till att den kommunala skolan är
            så bra att föräldrar vågar lita på att den ger barnen denna lust
            att lära, som räcker för hela livet.
          </note>
          <note>
            Anf. 50 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Herr talman! Den här debatten ligger inte bara ganska sent på
            fredagseftermiddagen - den tycks också komma att handla om väldigt
            många olika saker. Jag har tolkat det så, att det övergripande
            ämnet för dagen skulle vara välfärd.
          </note>
          <note>
            Jag vill börja med att citera Dorothy Billington, som skriver
            så här i sin bok Adults Who Learn and
          </note>
          <note>
            Grow: Vad vi vet i dag kommer att vara föråldrat i morgon. Om
            vi slutar lära oss stagnerar vi.
          </note>
          <note>
            Utveckling och välfärd, den ekonomiska tillväxten och näringslivets
            internationella konkurrenskraft är ju beroende av individers kunskapsutveckling.
            Begrepp som livslångt lärande, kompetenshöjning och kompetensutveckling
            har också flitigt använts i debatten under de senaste åren - här
            i riksdagen och på andra håll. Men frågan är vad vi menar med
            kompetenshöjning, och kompetenshöjning för vem och hur?
          </note>
          <note>
            Enligt den vedertagna definitionen skulle kompetenshöjning vara
            den utbildning som ges för att höja kompetensen generellt hos
            stora grupper på och utanför arbetsmarknaden. Under flera årtionden
            har Sverige betraktats som något av vuxenutbildningens världsmästare,
            något som åtminstone jag själv har varit oerhört stolt över.
          </note>
          <note>
            Jag tycker att svensk utbildningspolitik har byggt på övertygelsen
            om att det är bra såväl för den enskilde som för samhällets alla
            medborgare, oavsett kön, ålder, yrke och socialgrupp, om det ges
            möjlighet att delta i utbildning. Det finns alltså såväl demokratiska
            som sociala och ekonomiska motiv för att satsa på vuxnas utbildning.
            En allmän, hög och bred bildningsnivå för hela folket är inte
            bara viktig för att utveckla industrin och näringslivet - det
            är också fråga om medborgarnas förmåga att orientera sig i ett
            alltmer komplext samhälle. Det finns alltså en maktdimension även
            i detta.
          </note>
          <note>
            Det finns nu en risk att kunskapsklyftorna vidgas, tycker jag.
            Kanske skulle det också stämma till eftertanke här i riksdagen
            med tanke på det låga valdeltagandet vid valet till EU-parlamentet,
            vilket jag tror att nästan alla politiker beklagade. Det hade
            säkert olika orsaker hos olika individer, men en orsak sades vara
            att man hade svårt att förstå frågorna.
          </note>
          <note>
            Vi kan också konstatera att dagstidningsläsandet nu minskar hos
            ungdomsgrupperna. Jag åker tunnelbana hit varje morgon, och jag
            tror och vet att det är allt fler som nöjer sig med nyheter i
            notisform i gratistidningar som den som heter Metro här i staden.
          </note>
          <note>
            Det är inte längre så självklart för den vuxna generationen att
            se något längre nyhetsprogram. Även public service-kanalerna har
            förfallit till mer ytliga skildringar av samhällsproblem. Kriminaljournalistik
            och ytliga våldsskildringar har i stället blivit ett konkurrensmedel.
          </note>
          <note>
            Enligt SCB:s statistik saknar 2,4 miljoner människor i åldern
            20-54 år formell kompetens i gymnasieskolans kärnämnen. Även om
            man skall ta med i beräkningen att en del av dem säkert har skaffat
            sig motsvarande kunskaper genom annan utbildning eller erfarenhet
            är detta en mycket stor och viktig målgrupp i utbildningssammanhang.
          </note>
          <note>
            Arbetsmarknaden har blivit trängre både i kvantitativt och kvalitativt
            avseende. En stor del av arbetslösheten är inte konjunkturberoende
            utan strukturell till sin natur, och kravet på ökad kompetens
            kommer att bli allt större i framtiden. Internationaliseringen
            medför ökade krav på språkkunskaper, och ny teknik införs. Redan
            i dag fordras genomgånget treårigt gymnasium till 82 % av de utannonserade,
            lediga jobben - detta enligt länsarbetsdirektören i Östergötland.
            Jag tror inte att Östergötland skiljer sig i någon nämnvärd omfattning
            från andra län i landet.
          </note>
          <note>
            Många medelålders har också svårigheter att ta sig tillbaka till
            arbetsmarknaden därför att de har en felaktig eller föråldrad
            utbildning.
          </note>
          <note>
            Vi satsar mycket pengar på utbildning. Det konjunkturbetonade
            anslaget till studiestöd är drygt 4,5
          </note>
          <note>
            miljarder kronor. Utbildningsbidraget under AMS
          </note>
          <note>
            utgör nästan 11 miljarder. Men arbetsmarknadsutbildningen är
            inte särskilt effektiv. För många arbetslösa varvas AMS-kurser
            med arbetslöshetsperioder år efter år, och det hela leder alltför
            sällan till ett fast jobb.
          </note>
          <note>
            Den icke-yrkesinriktade, förberedande arbetsmarknadsutbildningen
            bedöms visserligen ge ett visst
          </note>
          <note>
            - men det är ett relativt litet - bidrag till att höja kompetensen
            i kärnämnena på gymnasienivå. Här tycker jag att det fordras ett
            nytänkande, som syftar till en verklig kompetenshöjning av stora
            grupper.
          </note>
          <note>
            Göran Johnsson, Metalls ordförande, betonade i en artikel i DN
            betydelsen av att utbildning uppmuntras och att kvalificerade
            utbildningsaktiviteter premieras.
          </note>
          <note>
            Insatserna måste individualiseras i större utsträckning. Utbildningsstrategin
            måste se olika ut beroende på om personerna är arbetsfria eller
            arbetslösa. Olika utbildningsanordnare måste samverka bättre.
            Många problem måste lösas. Det gäller t.ex.
          </note>
          <note>
            tillgången på och närheten till utbildningsplatser, studiestöd,
            rekryteringssätt och resurser för rekryteringsfrämjande åtgärder.
          </note>
          <note>
            Det handlar också om att bedriva undervisning så att de studerande
            blir delaktiga och kan påverka sina studier och sin studietakt.
            En viktig fråga är den framtida finansieringen och hur den skall
            fördelas mellan arbetsgivare, samhälle...
          </note>
          <note>
            Anf. 51 TREDJE VICE TALMANNEN
          </note>
          <note>
            Jag får erinra om att talartiden är slut.
          </note>
          <note type="speaker">
            Anf. 52 GUNNAR GOUDE (mp)
          </note>
          <note>
            Herr talman! Förändringarna i vårt samhälle och i vår omvärld
            har under de senaste decennierna varit mycket stora. Industrialismen
            har haft sin storhetstid och tillbakagång som dominerande arbetsplats.
            Den materiella välfärden har ökat i de rika länderna, produktionen
            av varor har skenat i höjden, naturresurserna har hårdexploaterats
            och miljöproblemen har vuxit till att i dag utgöra det största
            hotet mot människorna på vår jord. Många fattiga länder har drabbats
            av än större fattigdom och inrikespolitiska katastrofer. Krig
            och katastrofer har tvingat många att lämna sina länder. Invandringen
            till Sverige har ökat, och vi har i dag ett mångkulturellt samhälle.
            Informationsteknologin har utvecklats explosionsartat. Allt det
            som sker ute i världen ser vi på TV-rutorna i svenska hem, i svensk
            radio och i vår press.
          </note>
          <note>
            Att som barn växa upp i dagens Sverige är i många avseenden mycket
            mera komplicerat än det har varit tidigare. Det är lätt att tappa
            fotfästet i det moderna samhället.
          </note>
          <note>
            Detta ställer nya krav på vår skola. Det viktigaste av allt är
            att barnen i vår grundskola får utvecklas till trygga människor
            med god självtillit och förståelse för andra - människor med en
            fast rotad demokratisk grundsyn. Skolan skall ge barnen kunskaper
            så att de förstår sin betydelse för och plats i det ekologiska
            system som utgör den gemensamma grunden för allt liv på jorden.
            Alla skall få tillgång till medlen för ett aktivt deltagande i
            samhället. Alla skall kunna läsa och skriva, och alla skall ha
            med sig nödvändiga baskunskaper och framför allt lusten att söka
            ny kunskap när de lämnar skolan och går ut i vuxenlivet.
          </note>
          <note>
            Skolan har ändrats under de senaste åren. Omorganisationen och
            nedskärningarna har varit drastiska och kännbara. Som Miljöpartiet
            ser det ligger tyngdpunkten i de här förändringarna fel. Kanske
            är det så att Miljöpartiet, som är ett ungt parti och som har
            en ideologi som har formats i modern tid, har lättare att direkt
            koppla politiken till de i dag aktuella problemen. Vi ser också
            utbildningsfrågorna som de kanske mest väsentliga av alla politiska
            frågor för att vi skall kunna svänga utvecklingen mot långsiktig
            hållbarhet.
          </note>
          <note>
            Det är dagens ungdomar som skall göra det bättre som vår generation
            har gjort fel.
          </note>
          <note>
            Socialdemokraterna och de borgerliga tycks ha svårt att lämna
            sin gamla ideologiska syn på omvärlden och på skolan. I regeringsförklaringen
            som kom för bara någon vecka sedan har utbildningsfrågorna en
            undanskymd plats. Där betonas i stort sett bara en sak - kravet
            på ökad kunskap. Motiveringen - den enda motivering jag hittar
            - är att näringslivet behöver högutbildad arbetskraft. Beatrice
            Ask har betonat samma sak, fast från moderat håll.
          </note>
          <note>
            Socialdemokraterna borde från sitt perspektiv åtminstone uppmärksamma
            att i dagens skola får inte de barn som har speciella behov, t.ex.
            de som har läsoch skrivsvårigheter, tillräckligt stöd utan lämnas
            på efterkälken med risk för senare utslagning. En mycket stor
            grupp på gymnasieskolans yrkesförberedande program ger upp inför
            de målrelaterade kraven i teoriämnena. De tappar motivationen,
            de upplever sig redan som utanför.
          </note>
          <note>
            Skolan bidrar mer än arbetslösheten till Sveriges marsch in i
            tvåtredjedelssamhället. De skolpolitiska frågorna måste få en
            betydligt mer framskjuten plats.
          </note>
          <note>
            Miljöpartiet ser fram emot möjligheten att få deltaga i arbetet
            att göra svensk utbildning mänskligare och bättre anpassad till
            det moderna samhällets krav.
          </note>
          <note>
            Anf. 53 BEATRICE ASK (m) replik
          </note>
          <note>
            Herr talman! Jag blev något förvånad över att påpekandet att
            arbetsmarknaden behöver kompetent arbetskraft ställs i något slags
            motsatsställning till att man behöver miljömedvetna och miljökunniga
            medarbetare. När vi skall åstadkomma ökad tillväxt är det en fördel
            om vi kan ha kompetens på de här områdena.
          </note>
          <note>
            I mitt inlägg framhöll jag också nödvändigheten av att flera
            skaffar sig kunskaper inom naturvetenskapens och teknikens område.
            Det är sådana områden som är ytterst centrala om man vill ha ett
            mera miljömedvetet samhälle och ökad tillväxt. Jag tycker att
            det motsatsförhållande som Gunnar Goude målade upp här var märkligt.
          </note>
          <note>
            Anf. 54 GUNNAR GOUDE (mp) replik
          </note>
          <note>
            Herr talman! Det är inte ett motsatsförhållande jag påpekar.
            Jag påpekar ensidigheten, att man i regeringsförklaringen bara
            pekar på det här behovet. Det är så mycket, mycket mer som krävs
            av svensk skola.
          </note>
          <note>
            Problemen är så oändligt mycket större, och många andra aspekter
            bör föras fram. Vi vet att många drabbas av den skolform vi nu
            har. Det är alltså inte alls så att jag tycker att det är oviktigt
            att näringslivet får kompetens och arbetskraft. Den kompetensen
            skall nog utvecklas, men på andra håll än i grundskolan.
          </note>
          <note>
            Anf. 55 BEATRICE ASK (m) replik
          </note>
          <note>
            Herr talman! Vi kanske inte skall diskutera detta så länge. Jag
            tror att vi delvis pratade förbi varandra innan. Vi har klargjort
            att vi har respekt för att det behövs kompetens på arbetsmarknaden.
          </note>
          <note>
            Jag vill dock understryka att jag inte känner mig ansvarig för
            regeringsförklaringen.
          </note>
          <note type="speaker">
            Anf. 56 INGER DAVIDSON (kds)
          </note>
          <note>
            Herr talman! När skolan kommer på tal, i medierna eller man och
            man emellan, är det ofta helt andra frågor man tar upp än de vi
            diskuterar här i kammaren.
          </note>
          <note>
            Då handlar det om våldet i skolan. Arbetsmiljöinstitutets rapport
            visade nyligen att elevskadorna i
          </note>
          <note>
            Stockholm ökat med 30 % sedan 1992, på tre år. I
          </note>
          <note>
            Göteborg har sex elever dömts för våldsbrott bara i år. Det handlar
            om skadegörelsen. Vid många skolor är det snarare regel än undantag
            att skolan blir nedklottrad och får fönster sönderslagna på kvällar
            och helger.
          </note>
          <note>
            Det handlar om rasism och främlingsfientlighet.
          </note>
          <note>
            En gymnasierektor köpte häromdagen på eget initiativ nya jackor
            åt två elever som hade nazistsymboler fastsydda på sina jackor.
            Hennes agerande har ifrågasatts. Andra skolledare konstaterar
            att de ingenting kan göra.
          </note>
          <note>
            Det handlar om mobbning. Fler elever än någonsin tidigare har
            egen erfarenhet av mobbning. Enligt aktuell forskning gäller det
            upp till 10 %, dvs.
          </note>
          <note>
            100 000 personer.
          </note>
          <note>
            Jag vet självklart också att det här inte är hela bilden av skolan
            och att det aldrig går att dra alla skolor över en kam. Jag vet
            också att det görs stora insatser varje dag av skolledare, lärare
            och övrig skolpersonal, som har de här problemen inpå skinnet.
            Det är just därför jag tycker att de här frågorna, som engagerar
            och oroar så många föräldrar och lärare, måste tas upp när vi
            diskuterar skolan här i riksdagen.
          </note>
          <note>
            Vi debatterar nya läroplaner, organisationsmodeller och betygssystem.
            De kan få betydelse på lång sikt, och självfallet skall riksdagen
            ta ansvar för de frågorna, men sällan eller aldrig diskuterar
            vi den verklighet som gäller just i dag i väldigt många skolor
            och tar ställning. Jag tycker att vi har en skyldighet att härifrån
            skicka ut signaler om vad vi som politiker anser om de dagsaktuella
            frågorna.
          </note>
          <note>
            Ta t.ex. den alltmer uniformsliknande klädsel som många elever
            kommer till skolan i i dag. Det är föräldrarnas ansvar, ja visst,
            men genom opinionsbildning kan vi ge föräldrar råg i ryggen, och
            lärare och skolledare kan våga visa större civilkurage om det
            uttalas från riksdagens talarstol att nazistsymboler inte får
            förekomma i svenska skolor.
          </note>
          <note>
            Det är inte svårt att göra ett sådant uttalande. Det kan vi göra
            genom att hänvisa till läroplanen. Där står: "Alla som verkar
            i skolan skall alltid hävda de grundläggande värden som anges
            i skollagen och i denna läroplan och klart ta avstånd från det
            som strider mot dem."
          </note>
          <note>
            I regeringens proposition En ny läroplan
          </note>
          <note>
            (1992/93:220) står: "Uttryck för rasism och etnisk förföljelse
            måste alltid tas upp och bekämpas."
          </note>
          <note>
            Nazismen står för värderingar som inte hör hemma i vårt samhälle.
            Symboler och citat som har hämtats från en ideologi som anser
            att bara den starke har rätt att överleva kan aldrig accepteras
            i den svenska skolan. Att tala om gränsdragningsproblem i det
            sammanhanget vittnar bara om undfallenhet. Det skulle vara befriande
            att få ett instämmande från skolministern i fråga om det jag har
            sagt nu, och det tror jag att jag kan få. Jag vet att det biter
            ännu bättre om det kommer från en företrädare för regeringen.
          </note>
          <note>
            Det är utan tvivel skolans viktigaste och främsta uppgift att
            skapa en varm och positiv atmosfär både i och utanför klassrummet.
            Om inte det målet uppnås går det inte att uppnå några andra mål
            heller. Det går aldrig att skapa ett klimat som gör inlärning
            möjlig i en skola där en stor del av eleverna är rädda och känner
            sig kränkta. Den bästa mätaren på hur skolorna klarar av att leva
            upp till läroplanens tydliga etiska mål är hur de lyckas hantera
            mobbning, våld och skadegörelse. Därför borde det vara en uppgift
            av högsta prioritet för regeringen att kartlägga hur olika skolor
            klarar den uppgiften.
          </note>
          <note>
            Herr talman! Jag skulle också gärna vilja höra vilka initiativ
            regeringen har tagit eller tänker ta för att komma åt ett annat
            stort problem, som hänger ihop med de andra problemen som jag
            har tagit upp, nämligen segregationen i skolorna, framför allt
            i storstadsområdena.
          </note>
          <note>
            Det är inte skolpolitiken utan bostadspolitiken som har lett
            till en tilltagande segregation. I takt med att miljonstädernas
            bostadsbestånd slitits ner har dessa bostäder lämnats till människor
            som inte har råd att bo någon annanstans. Alla andra flyttar.
            Därför har vi i dag stora bostadsområden som i praktiken är ett
            slags getton, eftersom de som bor där inte kan flytta därifrån
            även om de skulle vilja. Många av dem är invandrare. Skolorna
            i dessa områden avspeglar förstås områdets karaktär och får tampas
            med de speciella problem som dessa områden ger upphov till.
          </note>
          <note>
            Den enda gång jag hör företrädare för regeringen tala om segregation
            i skolsammanhang är när friskolorna kommer på tal. Då lyfts risken
            för segregation fram med ett varnande pekfinger. Den varningen
            har knappast fog för sig, det visar både internationella och nationella
            utvärderingar. Däremot är det bråttom att hitta åtgärder för att
            minska segregationen inom och mellan de kommunala skolorna. Finns
            det något sådant arbete på gång inom regeringen?
          </note>
          <note>
            Anf. 57 Statsrådet YLVA JOHANSSON (s)
          </note>
          <note>
            Herr talman! Utbildningspolitiken har en central roll för ett
            samhälle i arbete, tillväxt och rättvisa. För regeringens arbete
            har utbildningspolitiken en central roll när det gäller att förbättra
            möjligheterna att driva en tillväxtpolitik i landet och också
            i arbetet med den kommande tillväxtpropositionen.
          </note>
          <note>
            Om Gunnar Goude inte har noterat den vikt vi i regeringsförklaringen
            har lagt vid att alla barn får en bra grundläggande utbildning,
            både för deras egen skull och för samhällets skull, har han lyssnat
            dåligt på regeringsförklaringen. Detta är en helt central del
            i regeringens skolpolitik.
          </note>
          <note>
            Jag vill gärna använda det här tillfället till att ta upp frågorna
            om demokratin, hoten mot demokratin och demokratins möjligheter.
          </note>
          <note>
            Det styrsystem vi nu har på skolans område fungerar så att vi
            politiker sätter upp mål och ramar för skolans arbete, och vi
            överlämnar till dem som finns på skolan, elever, lärare och -
            i allt större utsträckning, hoppas jag - föräldrar, att fatta
            beslut om hur man skall uppnå dessa mål och hur man skall arbeta.
          </note>
          <note>
            Det är ett bra styrsystem, men det får aldrig vara en ursäkt
            för att vi politiker inte i tillräcklig utsträckning visar vårt
            intresse, vår omsorg och att vi bryr oss om vad som händer i skolan,
            även om det inte är vår uppgift att gå in och fatta beslut om
            eller detaljreglera vad som skall hända i skolan.
          </note>
          <note>
            Vad som sker i skolan är en viktig fråga för kvaliteten. Det
            är ju så, Beatrice Ask, att kunskapskrav och skolans resultat
            är beroende av arbetsklimatet i skolan, i vilken utsträckning
            elever och föräldrar faktiskt känner sig delaktiga i skolans arbete.
            De två sakerna går inte att skilja åt.
          </note>
          <note>
            Utvecklingen av föräldrainflytandet i den svenska skolan har
            gått trögt. Det konstaterade Marie Wilén, och jag kan instämma
            i detta. Det finns säkert flera orsaker. Jag tror att en viktig
            orsak har varit att föräldrar som vill ha inflytande över skolan
            och över sina barns skolgång - och det vet vi att många föräldrar
            vill - under en tid har bemötts med något slags krav på att de
            ytterligare måste kvalificera sig innan de kan få detta inflytande.
            Jag tror att många föräldrar, i varje fall tidigare, har känt
            att de inte riktigt duger eller är tillräckligt kvalificerade
            för att få det inflytandet. Kanske borde man som förälder helst
            bli lärare innan man kunde få bli delaktig.
          </note>
          <note>
            Det känns viktigt att säga här i riksdagen att föräldrar har
            rätt till inflytande i kraft av att de är föräldrar. De är redan
            fullt kvalificerade. Föräldrar har rätt att bli delaktiga både
            i det egna barnets skolgång -
          </note>
          <note>
            naturligtvis - och i det gemensamma arbetet i skolan.
          </note>
          <note>
            Jag tror att det är centralt för skolans utveckling och för skolans
            legitimitet i demokratin att föräldrar och föräldrars vilja att
            vara delaktiga i skolan verkligen tas till vara. Föräldrar är
            inget störande moment i skolan utan en tillgång och ett kvalitetsmått
            i sig, och vi måste finna bättre former för att ta till vara denna
            tillgång.
          </note>
          <note>
            Det finns nu bättre former för att ta till vara den tillgång
            som föräldrarna utgör. Vi har de nya utvecklingssamtalen, som
            jag hoppas mycket på. Vi har en ny läroplan, som är skriven på
            ett sådant sätt att det är lättare för föräldrar att använda den
            för att ställa krav, och den är också lättare att ta till sig
            än den tidigare läroplanen. Regeringen har också ytterligare ökat
            möjligheterna för föräldrarna att få information om den nya läroplanen
            och det nya styrsystemet.
          </note>
          <note>
            Jag vill säga till Marie Wilén att Skolkommittén om ett par veckor
            kommer att lämna sitt första betänkande, och det betänkandet kommer
            att handla om just ökat föräldrainflytande. Det kommer att remissbehandlas,
            och regeringen har för avsikt att lägga fram en proposition i
            vår. Det är ju inte alltid man i tidningsartiklar skiljer på utredningsförslag
            och regeringens förslag. Regeringens förslag är planerat att komma
            under vårriksdagen.
          </note>
          <note>
            Jag finner det stimulerande att fortsätta att diskutera med Marie
            Wilén om demokratins vitalisering i stort och särskilt om det
            ökade föräldrainflytandet.
          </note>
          <note>
            Det finns mycket att göra på den punkten, och det är viktigt
            att vi fortsätter att stimulera, underlätta för och uppmuntra
            ett ökat föräldrainflytande i skolan.
          </note>
          <note>
            Herr talman! Det våld som finns i samhället är ett oerhört stort
            och tungt samhällsproblem. Jag tror att vi alla är överens om
            att några enkla standardlösningar inte finns - om sådana fanns
            skulle vi redan ha vidtagit dem. Det krävs förändringar på många
            områden. Särskilt allvarligt är det naturligtvis om våld, mobbning
            och trakasserier förekommer eller ännu värre får fotfäste i vår
            gemensamma skola. En första förutsättning för lärande och utveckling
            är att alla barn och ungdomar får känna trygghet och respekt,
            och det skall alla barn och ungdomar ha rätt till i den svenska
            skolan.
          </note>
          <note>
            Det har skett en skärpning när det gäller lagstiftning och skolans
            styrdokument i fråga om just arbetet mot mobbning och andra övergrepp.
            I det avseendet vill jag gärna ge ett erkännande till den förra
            regeringen, som ju befann sig i regeringsställning när de här
            förändringarna genomfördes.
          </note>
          <note>
            Vad är det som behöver ske ute i skolorna? Jag tror att det på
            många skolor behöver göras en kartläggning av vilken omfattning
            problemen verkligen har.
          </note>
          <note>
            Det minsta man kan kräva av en skolledning är att den faktiskt
            vet i vilken utsträckning mobbning, våld, trakasserier och hot
            förekommer på den egna skolan.
          </note>
          <note>
            Alla skolor är skyldiga att upprätta ett åtgärdsprogram mot mobbning.
            Jag tror att det är nödvändigt att ett sådant program upprättas
            i dialog med elever, föräldrar och alla berörda anställda på skolan.
            Det får inte bli en skrivbordsprodukt, utan alla skall vara delaktiga
            också i utformandet av ett sådant program.
          </note>
          <note>
            Jag tror att en viktig del är att det finns ett ökat samarbete
            mellan de vuxna som arbetar i skolan, kanske framför allt lärarna.
            Det krävs ett aktivt vuxenansvar, och det kommer att krävas konkreta
            förändringar både för att förebygga mobbning och våld och för
            att konkret och akut stoppa sådant när det förekommer.
          </note>
          <note>
            Det finns många goda exempel som jag som skolminister fått ta
            del av. Det kan handla om att man arbetar med kamratstödjare,
            med jourhavande kompis i varenda klass och med förändringar i
            skolmiljön och i lärarens sätt att organisera sig och därmed når
            mycket goda resultat. Det är viktigt att vi kommer ihåg alla skolor
            som gör ett utmärkt arbete och som just nu är inne i ett intensivt
            förändringsarbete och når resultat när det gäller arbetet mot
            mobbning och våld.
          </note>
          <note>
            Men för den skull måste vi fortsatt ställa krav på de skolor
            som ännu inte nått dit.
          </note>
          <note>
            Jag tror, liksom Margitta Edgren, att vi alla har anledning att
            reflektera över de våldsdåd som har inträffat i vårt samhälle.
            Med anledning av den debatt som förekommit, och som fortfarande
            förekommer, när det gäller nazisymboler, rasistpropaganda, våld
            och hot i skolan vill jag från denna talarstol säga att skolan
            aldrig någonsin stillatigande får acceptera att sådant förekommer
            i skolan.
          </note>
          <note>
            Skolan är ingen värdeneutral plats, och skall inte heller vara
            det. Skolan har till uppgift att hävda människors lika värde,
            respekt för varandra och tolerans.
          </note>
          <note>
            Skolan skall arbeta för att dessa värden utvecklas.
          </note>
          <note>
            Skolan får därför aldrig någonsin ducka när grundläggande demokratiska
            värden ifrågasätts eller hotas.
          </note>
          <note>
            Jag tror att skolans centrala roll för demokratin knappast kan
            överskattas. Men det är också viktigt att frågan om att värna
            och utveckla våra grundläggande demokratiska värderingar i samhället
            inte bara är en uppgift för skolan, även om skolans uppgift är
            stor.
          </note>
          <note>
            Vi har alla - som politiker, som medborgare, som vuxna eller
            som föräldrar - ett stort ansvar både för att stärka skolans roll
            och möjligheter i detta arbete och för det arbete som skall bedrivas
            på annat håll.
          </note>
          <note>
            Anf. 58 BEATRICE ASK (m) replik
          </note>
          <note>
            Herr talman! Det skarpa uttalandet om att skolan inte får ducka
            tycker jag att skolministern skulle tillställa landets rektorer.
            Jag blir väldigt bekymrad över att återkommande behöva läsa om
            hur man på olika håll försöker säga att det inte finns anvisningar
            eller försöker glida undan det civilkurage som jag tycker att
            den rektor gav uttryck för som köpte nya kläder till unga nazister.
            Sedan kan man i efterhand diskutera om åtgärden som sådan var
            bra. Men att man faktiskt reagerar och konkret gör något är centralt.
            Jag tror att skolorna behöver ha detta klart för sig.
          </note>
          <note>
            Vidare är jag överraskad och även glad över att
          </note>
          <note>
            Ylva Johansson så varmt talar om föräldrarnas inflytande och
            att hon säger att det skall komma förslag i den riktningen. Jag
            hoppas att den positiva inställningen också kommer till uttryck
            när regeringen så småningom skall arbeta med frågor som gäller
            de fristående skolorna med anledning av den friskoleutredning
            som arbetar med detta.
          </note>
          <note>
            Jag har förstått att Skolkommitténs första förslag blir en proposition
            till våren. Men jag har inte fått besked på de punkter där jag
            har en rad frågetecken, något som jag i mitt anförande inledningsvis
            gav uttryck för.
          </note>
          <note>
            När får vi besked om yrkeslärarutbildningen och om hur den kan
            moderniseras? När tar Socialdemokraterna ställning till skolstarten
            och grundskolans längd? Vad händer egentligen med arbetsgruppen
            för industriprogrammet, som faktiskt har sina problem?
          </note>
          <note>
            Vad tänker statsrådet göra åt de problem i den nya gymnasieskolan
            som artikuleras allt livligare?
          </note>
          <note>
            Jag tillhör ju inte dem som tror på en återgång till den gamla
            gymnasieskolan, men det finns faktiskt ett antal bekymmer som
            måste hanteras - och det är bråttom!
          </note>
          <note>
            Anf. 59 Statsrådet YLVA JOHANSSON (s)
          </note>
          <note>
            Herr talman! Jag instämmer i det som Beatrice
          </note>
          <note>
            Ask sade om att man aldrig får hänvisa till att det saknas anvisningar
            i arbetet för att värna och utveckla demokratin. Hur skulle det
            se ut i ett demokratiskt samhälle om man skyllde hot mot demokratin
            eller andra brister i demokratin på att det saknas anvisningar
            för hur man skall arbeta?
          </note>
          <note>
            Skolan lider inte brist på anvisningar, och många skolor visar
            på gott civilkurage och stor idérikedom när det gäller arbetet
            mot rasism och våld. Men det behöver spridas till fler skolor.
          </note>
          <note>
            Jag skall svara på de konkreta frågorna.
          </note>
          <note>
            När det gäller arbetsgruppen för industriprogrammet tror jag
            att Agneta Lundberg kommer att ge svar.
          </note>
          <note>
            Hon är nämligen ordförande i den arbetsgruppen.
          </note>
          <note>
            När det gäller grundskolans längd har vi i budgetpropositionen
            aviserat, och det gäller fortfarande, att regeringen kommer att
            ta ställning denna höst. Om regeringen bestämmer sig för att föreslå
            en tioårig grundskola kommer den propositionen under våren.
          </note>
          <note>
            Utvecklingen inom gymnasieskolan följs på flera sätt av Skolverket,
            av en särskild arbetsgrupp som följer kursutformningen och av
            en parlamentarisk kommitté där också Moderaterna finns representerade.
            Vi väntar nu de första resultaten av de här olika utvärderingarna
            och uppföljningarna. När de kommer finns det anledning att ta
            ställning till resultaten därav.
          </note>
          <note>
            Anf. 60 BEATRICE ASK (m) replik
          </note>
          <note>
            Herr talman! Det är riktigt att det finns flera arbetsgrupper
            som följer utvecklingen. Även jag får naturligtvis information
            om vad som sker i de olika arbetsgrupperna. Redan i våras fick
            vi faktiskt konkreta förslag och synpunkter. Min fråga här var
            om statsrådet hade dragit någon slutsats av det.
          </note>
          <note>
            Jag är litet bekymrad över rapporterna om att elever på yrkesinriktade
            program inte hänger med och att en del lärare propagerar för en
            återgång till kortare rent yrkesinriktade utbildningar. Vi måste
            hantera problemet för att det lyft som är idén med den nya gymnasieskolan
            skall kunna förverkligas. Men vi kan inte vänta hur länge som
            helst på alla utredningar som skall bli färdiga, utan vi måste
            ju tycka till.
          </note>
          <note>
            Anf. 61 Statsrådet YLVA JOHANSSON (s)
          </note>
          <note>
            Herr talman! Med den förändringstakt som finns både i samhället
            och i skolan är det självklart fråga om en avvägning mellan den
            tid som behövs för att göra ordentliga utredningar och utvärderingar
            och den handlingskraft som måste visas, ibland innan utredningar
            är klara.
          </note>
          <note>
            De problem som finns, framför allt när det gäller kärnämnena
            inom några av de nationella programmen, är en fråga som särskilt
            uppmärksammas av den parlamentariska kommittén. Just i dagarna
            kommer man att ha flera stora konferenser som röner stort intresse
            från lärare som arbetar i kärnämnena. Det skall bli mycket intressant
            att se vad som händer på de konferenserna.
          </note>
          <note>
            Jag är också oroad över att det finns elever som säger att de
            nu inte klarar undervisningen i kärnämnena. Men än mer oroad är
            jag kanske över att det finns lärare och skolor som inte klarar
            av eleverna inom de programmen.
          </note>
          <note>
            Anf. 62 MARIE WILÉN (c) replik
          </note>
          <note>
            Herr talman! Det är som skolminister Ylva Johansson säger, nämligen
            att föräldrar tidigare har bemötts med krav som gör att de kanske
            känner att de inte duger eller inte har något att tillföra i skolan.
            Det har ju varit en väldigt stor tidsförändring, så det är viktigt
            att vi hänger med.
          </note>
          <note>
            Jag har förhoppningar kring utvecklingssamtalen och den nya läroplanen,
            men jag är inte säker på att detta är tillräckligt. Jag har kamrater
            som har barn i skolan och som säger att det fortfarande är väldigt
            svårt att finna lyhördhet. Det går bra när det är fråga om mindre
            saker, men när det börjar bli kontroversiellt och när det handlar
            om maktförhållanden blir det genast mycket besvärligare. Därför
            är det viktigt att ge föräldrarna ett starkt inflytande. Ger man
            inte maktredskapen blir det mycket svårt att komma vidare.
          </note>
          <note>
            Jag tycker således att det är mycket positivt om det kommer förslag
            till våren. Jag utgår från, eller i varje fall hoppas, att de
            då innehåller mycket långtgående förslag.
          </note>
          <note>
            Anf. 63 Statsrådet YLVA JOHANSSON (s)
          </note>
          <note>
            Herr talman! Nej - och där har Marie Wilén rätt -
          </note>
          <note>
            det räcker inte med utvecklingssamtal och en ny läroplan. Det
            finns mycket mer att göra när det gäller föräldrars inflytande
            i skolan. Det är helt riktigt att föräldrar ofta släppts in för
            synpunkter på sådant som inte är centralt i skolan. Men föräldrar
            vill ha inflytande över sådant som de frågar sina barn om när
            barnen kommer hem från skolan. Det kan gälla följande frågor:
            Hur har du haft det i skolan? Trivs du i skolan? Vad har du lärt
            dig?
          </note>
          <note>
            Sådana frågor vill föräldrar ha ett inflytande över i skolan.
            Det är regeringens ambition att föräldrar skall få ett ökat inflytande
            över dessa områden.
          </note>
          <note>
            Jag tror också att man av utvecklingen på andra områden kan se
            att engagemang ofta följer av att människor får ett ökat ansvar.
            Regeringen återkommer i de frågorna.
          </note>
          <note>
            Anf. 64 INGER DAVIDSON (kds) replik
          </note>
          <note>
            Herr talman! Jag tycker att mycket av det som statsrådet sade
            i sitt anförande var bra, och jag är glad för att det sades så
            tydligt. T.ex. gäller det att den svenska skolan inte skall vara
            värdeneutral. Vi har under väldigt många år haft en oerhört tam
            debatt när det handlar om hur vi skall förmedla värderingar till
            nästa generation. Att det sägs tydligt att skolan har den rollen,
            att föräldrarna har den rollen och att vi alla i samhället har
            den rollen, är något som vi kristdemokrater i alla år har efterlyst.
            Jag är därför glad för att detta sades så tydligt här i talarstolen.
          </note>
          <note>
            En annan sak som också var bra är detta med att föräldrarna duger.
            Det är inte så konstigt att många föräldrar inte tror att de duger.
            I den allmänna opinionen och i debatten var budskapet under väldigt
            många år - det minns jag från när jag själv hade småbarn på
          </note>
          <note>
            70-talet: Du duger inte! Det behövs professionell personal för
            att ditt barn skall utvecklas på rätt sätt, för att det skall
            bli talutvecklat, för att det skall få social kompetens på alla
            andra områden osv. Det är klart att föräldrarna då inte plötsligt
            kan tro att de duger till att sitta och förhandla med lärare och
            rektorer. Det är sant att föräldrar duger, och föräldrainflytandet
            är en viktig del i utvecklandet av skolan.
          </note>
          <note>
            Kartläggning talade Ylva Johansson också om.
          </note>
          <note>
            Kommer statsrådet att ta initiativ till en kartläggning nu, eller
            pågår det en sådan redan? Jag tycker att detta är oerhört viktigt
            för att vi skall komma vidare när det gäller hur skolorna klarar
            mobbning och andra problem.
          </note>
          <note>
            Min sista fråga gäller segregationen som jag hade uppe i mitt
            huvudanförande. Vad är på gång där?
          </note>
          <note>
            Anf. 65 Statsrådet YLVA JOHANSSON (s)
          </note>
          <note>
            Herr talman! Jag vill börja med det sista. När det gäller arbetet
            mot segregation, behövs det åtgärder på många områden. När det
            gäller skolans område, pågår det just nu ett forsknings- och utbildningsprogram
            på
          </note>
          <note>
            Skolverket som har precis denna inriktning och vars resultat
            vi noga följer.
          </note>
          <note>
            Sedan gäller det kartläggning av mobbning och våld i skolorna:
            Det är möjligt att det skulle vara aktuellt på nationell nivå,
            men jag tror att det viktigaste är att skolledarna i varje skola
            kartlägger situationen på sin egen skola. Vi vet ju alla att skillnaderna
            är stora. Det spelar stor roll om man gör någonting aktivt i skolorna
            eller om man ännu inte har gjort det.
          </note>
          <note>
            Den kartläggningen, som sker på varje skola, tror jag är den
            viktigaste. Jag tror att det viktigaste som vi nu skall göra från
            den politiska styrnivåns sida är att på olika sätt uppmuntra initiera
            och stödja utvecklingen av arbetet mot mobbning, våld och trakasserier
            i skolan. Skolorna behöver ingjutas mod och få stöd i det arbetet.
          </note>
          <note>
            Anf. 66 INGER DAVIDSON (kds) replik
          </note>
          <note>
            Herr talman! Självklart skall varje skola kartlägga sina egna
            problem. Det har de också fått i uppdrag att göra. Det fick de
            redan under den föregående regeringen och det arbetet pågår nu.
            Men jag menar att
          </note>
          <note>
            Skolverket och regeringen också behöver få veta hur tillståndet
            är. Jag undrar om det inte är dags att börja med en planmässig
            tillsyn också av den offentliga skolan för att vi som skall fatta
            beslut, som skall kunna debattera om de här frågorna och som skall
            gå in och stödja de vuxna i skolorna skall veta hur förhållandena
            är också vid de enskilda skolorna. Jag tror inte att det ena skall
            utesluta det andra - tvärtom!
          </note>
          <note>
            Jag skulle också önska att Ylva Johansson blev ännu tydligare
            i den just nu mycket aktuella debatten om nazistsymboler. Jag
            tycker att vi här i riksdagen skall uttala att lärare och skolledare
            har rätt att förbjuda denna typ av symboler i skolan.
          </note>
          <note>
            Jag skulle vilja ha ett tydligt uttalande från Ylva
          </note>
          <note>
            Johansson om det.
          </note>
          <note>
            Anf. 67 Statsrådet YLVA JOHANSSON (s)
          </note>
          <note>
            Herr talman! När det gäller det konkreta arbetet i skolan för
            att hävda och utveckla våra grundläggande demokratiska värderingar
            och att alltid reagera på och motverka nazistsymboler och andra
            hotande, rasistiska eller icke-demokratiska uttryck måste man
            använda sig av flera olika sätt på de konkreta skolorna. Jag tror
            att det viktiga stöd som vi kan ge är att uppmuntra det arbete
            som redan bedrivs på en del skolor och ingjuta mod bland dem som
            ännu inte bedriver det.
          </note>
          <note>
            Jag tror att det finns många olika sätt att bedriva det arbetet
            på. Jag tror också att det är viktigt att det bedrivs på ett sådant
            sätt att det har stöd av de elever och av all den personal som
            finns på skolan. Det skall inte enbart ske utfärdanden från skolledningen,
            även om denna självklart har det övergripande och avgörande ansvaret.
          </note>
          <note>
            När det sedan gäller utvärdering och tillsyn av den offentliga
            skolan så kan jag säga att det finns en planmässig sådan som Skolverket
            ansvarar för. Den kommer att ge resultat nästa gång man presenterar
            sin rapport som heter Bilden av skolan.
          </note>
          <note>
            Anf. 68 GUNNAR GOUDE (mp) replik
          </note>
          <note>
            Fru talman! Ylva Johansson tillgrep knepet att säga att jag inte
            hade läst regeringsförklaringen. Den typen av argument brukar
            inte komma från henne. I
          </note>
          <note>
            regeringsförklaringen står det när det gäller skolan:
          </note>
          <note>
            "När en ung människa lämnar skolan med otillräckliga kunskaper
            är det inte bara en katastrof för individen. Det är även ett oansvarigt
            resursslöseri för samhället. Målet är att alla ungdomar skall
            lämna skolan med tillräckliga kunskaper och färdigheter. Det kräver
            en gemensam skola och en kvalitetshöjning i grundskolan och gymnasieskolan
            genom bl.a. förbättrade kunskaper i svenska, informationsteknik,
            naturvetenskap och teknik." Vidare står det i regeringsförklaringen:
          </note>
          <note>
            "Sverige skall konkurrera med välutbildad arbetskraft inom alla
            samhällssektorer. Kvaliteten i grundutbildningen och vuxenutbildningen
            är avgörande."
          </note>
          <note>
            Det är allt som står om skolan, så det var lätt att läsa upp.
            Det ligger en fara i att ensidigt betona kunskapskraven. Det är
            ju just de klumpigt utformade kunskapskraven i form av målrelaterade
            betyg för dem som går de yrkesförberedande programmen som är en
            av de stora stötestenarna. Grundskolans - och till viss del gymnasieskolans
            - problem är inte kunskapsproblemet. Vi måste ta upp alla de andra
            frågorna: demokratin, självtilliten, tryggheten, förståelsen av
            vars och ens plats i en världsbild som är så förvirrad som den
            vi har i dag.
          </note>
          <note>
            Det finns alltså många andra viktiga punkter som borde ha tagits
            fram i regeringsförklaringen för att denna rätt skulle ha speglat
            de problem som framför allt grundskolan och gymnasiet har i Sverige
            i dag.
          </note>
          <note>
            Så vill jag bara tillägga att när jag hör Ylva Johansson tala
            om de här frågorna är jag glad att socialdemokratin rymmer många
            olika aspekter. Jag håller med om i stort sett allt som Ylva Johansson
            här säger från talarstolen.
          </note>
          <note>
            Jag kan avsluta med säga att vi är glada att det mobbningsprogram
            som vi gemensamt har arbetat för nu har gått igenom. Det finns
            ett mobbningsprogram i varje skola i Sverige.
          </note>
          <note>
            Anf. 69 Statsrådet YLVA JOHANSSON (s)
          </note>
          <note>
            Fru talman! Nej, jag sade inte till Gunnar Goude att han inte
            hade läst regeringsförklaringen. Men om han anklagar regeringen
            och regeringsförklaringen för att enbart se utbildning som någonting
            som gynnar företagen och tillväxten har han faktiskt lyssnat dåligt.
          </note>
          <note>
            Det visade sig sedan när Gunnar Goude läste ur regeringsdeklarationen
            att han kanske inte har gjort det.
          </note>
          <note>
            Man kan inte skilja kunskapskraven från de andra frågorna. Den
            elev som lämnar skolan utan tillräckliga kunskaper - vilket i
            sig är ett enormt problem -
          </note>
          <note>
            gör det i allmänhet också med ett dåligt eller knäckt självförtroende
            och med uppfattningen om sig själv att han eller hon inte duger,
            att han eller hon inte räcker till och att lärande inte är någonting
            för just honom eller henne.
          </note>
          <note>
            Att reparera kunskapsbrister från grundskole- eller gymnasietiden
            kan vara mycket arbetskrävande och det kan ta lång tid, men att
            reparera ett knäckt självförtroende eller en dålig självbild kan
            ta hela livet. I
          </note>
          <note>
            det avseendet är det verkligen en katastrof för individen och
            ett resursslöseri för samhället.
          </note>
          <note>
            Jag tror egentligen att vi är överens om att vi kan bli bättre
            i den svenska skolan. Vi måste skapa en skola där ingen elev blir
            förlorare utan där alla får en chans att utvecklas och där alla
            får lägga grunden till en fortsatt utveckling. Den grunden måste
            till en del bestå av goda kunskaper, men möjligheten att skaffa
            sig goda kunskaper hänger intimt samman med klimatet i skolan,
            vilket självförtroende man känner, om man bemöts med respekt och
            om man får en chans att själv vara med och påverka och vara delaktig
            i sin egen utbildning.
          </note>
          <note>
            Anf. 70 GUNNAR GOUDE (mp) replik
          </note>
          <note>
            Fru talman! Tack för de orden! Det var väl bra att det blev sagt.
            Bristande kunskaper är alltså det sekundära problemet.
          </note>
          <note>
            Det primära problemet är alla de orsaker som finns till att elever
            inte kan tillägna sig de här kunskaperna. Det är hela den grupp
            av sociala orsaker som
          </note>
          <note>
            Ylva Johansson nämner. Det är kanske där som signalerna till
            skolorna bör sättas in, alltså inte på symtomen utan på sjukdomen.
          </note>
          <note>
            Men vi är totalt överens. Det är meningslöst att vi tar upp en
            debatt i den här frågan, för Miljöpartiet drar på den här punkten
            åt helt samma håll som Ylva
          </note>
          <note>
            Johansson. Socialdemokratin känner jag mig däremot litet mer
            tveksam inför.
          </note>
          <note>
            Anf. 71 Statsrådet YLVA JOHANSSON (s)
          </note>
          <note>
            Fru talman! Som jag sade i mitt anförande tror jag att det är
            viktigt att vi politiker visar att vi bryr oss om vad som händer
            i skolan och hur man arbetar i skolan, även om det inte är eller
            bör vara vår uppgift att gå in och reglera hur man skall arbeta.
          </note>
          <note>
            Ofta leder ett dåligt självförtroende hos barn och ungdomar till
            sämre kunskaper. Det finns också exempel där man kan se att om
            dåliga kunskaper, t.ex.
          </note>
          <note>
            läs- och skrivsvårigheter, bemöts fel i skolan kan det få förödande
            konsekvenser när det gäller just självförtroende och självtillit.
            Här behövs ett arbete på flera plan.
          </note>
          <note>
            Anf. 72 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Fru talman! Visserligen berörde skolministern inte vuxenutbildningen
            och kompetenshöjningen särskilt mycket i sitt anförande. Jag hoppas
            ändå att jag kan få ställa några frågor i anslutning till detta.
          </note>
          <note>
            Kompetenshöjning nämns ofta som en åtgärd mot arbetslöshet. Men
            i våras beslutade regeringen att drastiskt skära ned studiestödet,
            det s.k. svux och svuxa, till de vuxenstuderande genom att ta
            bort barntillägget och utan att kompensera de studerande genom
            höjda ersättningsnivåer.
          </note>
          <note>
            Nu skulle jag vilja fråga skolministern, som då deltog mycket
            aktivt i debatten, om hon har någon uppfattning om hur detta beslut
            har påverkat förhållandena i komvux och på folkhögskolor nu till
            hösten.
          </note>
          <note>
            Jag tänker på antalet studerande: Är de fler eller färre än föregående
            år? Hur har beslutet påverkat studieavbrotten, har de ökat eller
            minskat? Om det finns studieavbrott, vilka kan orsakerna till
            dessa eventuellt vara?
          </note>
          <note>
            Anf. 73 Statsrådet YLVA JOHANSSON (s)
          </note>
          <note>
            Fru talman! Jag vill protestera litet mot bilden av att regeringen
            så drastiskt har försämrat studiestödsmöjligheterna för dem som
            studerar med svux och svuxa. Trots att det har skett nedskärningar
            som överensstämmer med de besparingar som har gjorts inom a-kassan
            är svux och svuxa fortfarande ett relativt generöst studiestödssystem.
          </note>
          <note>
            Borttagandet av barntillägget har självklart inneburit stora
            svårigheter för många av dem som hade det stödet tidigare. Men
            vi måste också komma ihåg att det är en stödform som inte har
            någon motsvarighet i andra system som ligger på samma nivå som
            svux och svuxa. Jag tänker särskilt på a-kassan. Regeringen har
            faktiskt sett till att många fler har kunnat få del av studiestödet
            med svux och svuxa just för att fler skall kunna delta i vuxenutbildning
            och kompetenshöjning.
          </note>
          <note>
            Frågan om statistik över vad som har hänt efter de förändringar
            som har gjorts, om det har blivit fler eller färre studerande,
            går ännu inte att svara säkert på, eftersom just innevarande vecka,
            vecka 41, är mätvecka för komvux. Det är denna vecka man mäter
            hur stort deltagandet är och hur många studerande det finns. Först
            efter det kan vi svara säkert.
          </note>
          <note>
            Vi kan få indikationer på detta genom att se hur studiestöd fördelas
            och utbetalas. Om man tittar på de indikationerna tycks det inte
            vara så som en del har befarat, att det skulle ha blivit en mindre
            andel kvinnor som tar del av svux och svuxa och därmed också deltar
            i utbildning. Säkert kommer vi inte att veta detta förrän vi har
            undersökt vilka som faktiskt deltar i utbildning.
          </note>
          <note>
            Anf. 74 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Fru talman! Jag skulle vilja säga så här till skolministern:
            Med a-kassa behöver man inget barntillägg, för då är man hemma
            med sina barn. Svux och svuxa innebar ett barntillägg på 1 000
            kr, och jag kallar faktiskt borttagandet av det ganska drastiska
            försämringar. 1 000 kr i månaden per barn är för många väldigt
            mycket pengar.
          </note>
          <note>
            Jag skulle vilja ge skolministern några små bilder.
          </note>
          <note>
            Jag tycker nämligen att det här är en mycket viktig fråga, och
            jag har vänt mig till några kommuner och frågat både folkhögskolor
            och komvux hur det ser ut.
          </note>
          <note>
            Jag gör inget anspråk på att det här skall vara någon vetenskaplig
            undersökning, men det kanske kan ge några bilder.
          </note>
          <note>
            Låt mig få berätta från Eskilstuna, en kommun med 90 000 invånare,
            låg utbildningsnivå, lågt löneläge, 20 % invandrare och allmänt
            ansedd som socialt tung. Den här hösten har nedgången i grundutbildningen
            varit mycket stor hos komvux, ca 20 % fler avhopp sker varje dag.
            Det är på grund av barntilläggets borttagande, och det drabbar
            särskilt de ensamstående kvinnorna.
          </note>
          <note>
            Från Gävle: Totalt sett har det inte blivit färre studerande,
            men medelåldern har sjunkit. Det är en tendens som tydligt visar
            sig bland de 30 kommuner jag varit i kontakt med. Rektorn och
            studievägledarna anser att avhoppen har blivit fler än normalt
            och att ekonomin är orsaken. Visserligen saknar man detaljerad
            statistik, men förlorarna i det nya systemet anser man är de ensamstående
            föräldrarna.
          </note>
          <note>
            Uppgifterna från en liten kommun, Nordsjö kommun, visar att antalet
            studerande har gått ned med
          </note>
          <note>
            50 %, vilket helt beror på det minskade studiestödet.
          </note>
          <note>
            Dessutom avstod en del från att söka utbildning vid komvux då
            det redan hade framkommit att barntillägget skulle tas bort.
          </note>
          <note>
            I en bygd med så stor arbetslöshet, 225 stycken öppet arbetslösa
            i en kommun med 4 995 personer, är det här mycket svårt.
          </note>
          <note>
            Jag skulle kunna fortsätta med kommun efter kommun, Simrishamn,
            Örebro, osv. Svaren härifrån är entydiga.
          </note>
          <note>
            Anf. 75 Statsrådet YLVA JOHANSSON (s)
          </note>
          <note>
            Fru talman! Vi vet ju att vi har stora skillnader mellan olika
            människor i vårt land och att det finns ganska stora klyftor i
            de levnadsförhållanden som man har att leva under också i vårt
            land. Det innebär bl.a. att många ensamstående familjer, framför
            allt kvinnor som har ett eller fler barn, lever under knappa förhållanden.
            Särskilt gäller detta om man innan man börjar studera antingen
            inte har haft någon fast inkomst under lång tid eller har haft
            en mycket låg inkomst, kanske beroende på deltidsarbete.
          </note>
          <note>
            Dessa familjer lever redan och har länge levt på marginalen.
            För de familjerna har naturligtvis borttagandet av barntillägget
            i vissa fall kunnat ge ganska svåra effekter. Regeringen har därför
            tillsatt en särskild arbetsgrupp som tittar på förhållandena för
            de ensamstående kvinnor med barn som det framför allt handlar
            om.
          </note>
          <note>
            Men det är inte i första hand en fråga som bör lösas inom ramen
            för studiestödssystemet, utan genom andra delar av politiken.
          </note>
          <note>
            Anf. 76 MARGITTA EDGREN (fp) replik
          </note>
          <note>
            Fru talman! Får jag börja med att instämma i vad
          </note>
          <note>
            Beatrice Ask sade i sitt anförande, att det skulle vara intressant
            att i en allmänpolitisk debatt få diskutera utbildning och skolpolitik
            tillsammans med andra framtidsfrågor och inte allra sist på en
            fredag.
          </note>
          <note>
            Jag vill naturligtvis hålla med Ylva Johansson om, och det gör
            väl alla här, att det inte finns några enkla lösningar för det
            vi nu diskuterar: innehållet i skolan, demokrati och uppfostran
            till en människosyn som vi vill se i framtiden. Den knappen finns
            inte.
          </note>
          <note>
            Det ser vi inte minst av den skrift vi fick i veckan som gick
            från Forskningsrådsnämnden, Det obegripliga våldet. Där finns
            många artiklar som just visar på att det är mångfacetterat, att
            det har olika ursprung och orsaker och att det också måste hanteras
            och bemötas på många olika sätt.
          </note>
          <note>
            Jag tycker att det litet grand har vuxit fram att det skulle
            finnas ett motsatsförhållande mellan att ha ordentliga kunskaper
            och att ha alla de andra värden vi diskuterar. Det tror jag är
            viktigt att vi klargör. I
          </note>
          <note>
            dag kanske man på vissa skolor avsätter alltför mycket energi
            och tid för att diskutera och undervisa i de rena kunskapsämnena
            och avsätter för litet tid för det vi nu talar om, hur de ungdomar
            och barn vi har blir medborgare i det samhälle som vi vill se
            i framtiden.
          </note>
          <note>
            Sedan pratade vi också om föräldrar som tillgång.
          </note>
          <note>
            Ja, attityderna är verkligen annorlunda i dag. Min lilla
          </note>
          <note>
            Disa, mitt barnbarn, har just börjat skolan. Jag, som farmor,
            har redan varit i hennes skola fyra fem gånger. För 20-25 år sedan,
            när mina barn började, väntade man på att bli kallad.
          </note>
          <note>
            Jag vill upprepa min fråga till Ylva Johansson:
          </note>
          <note>
            Vet alla föräldrar om att skolan i dag är öppen för besök och
            för aktivt deltagande? Jag tror faktiskt inte det.
          </note>
          <note>
            Anf. 77 Statsrådet YLVA JOHANSSON (s)
          </note>
          <note>
            Fru talman! Som Margitta Edgren säkert är medveten om kan jag
            inte svara för vad alla föräldrar vet.
          </note>
          <note>
            Men jag tror att det behövs ytterligare insatser för att ingjuta
            mod i föräldrar att ta sin del av ansvaret i skolan. Det behövs
            också ytterligare information.
          </note>
          <note>
            Regeringen har anslagit särskilda medel till föreningen Hem och
            skola just när det gäller information till alla föräldrar om vad
            de nya läroplanerna och det nya styrsystemet i skolan innebär.
            Det är en förutsättning för att man skall kunna vara delaktig,
            dock inte den enda.
          </note>
          <note>
            Anf. 78 MARGITTA EDGREN (fp) replik
          </note>
          <note>
            Fru talman! Det är ju bra. Men vore det inte en vits med att
            det, nu när vi har så stora förväntningar på föräldrarna och när
            det är så genomgripande förändringar på gång, gick ut information
            direkt från departementet eller från Skolverket till alla som
            är berörda?
          </note>
          <note type="speaker">
            Anf. 79 TORGNY DANIELSSON (s)
          </note>
          <note>
            Fru talman! Vår grundskola är en av samhällets största mötesplatser.
            Dit kommer dagligen över en miljon barn och vuxna. Dessutom är
            det en nästan lika stor grupp av föräldrar som är mer eller mindre
            delaktiga och påverkade av det som händer i skolan.
          </note>
          <note>
            Kvaliteten på och innehållet i dessa möten och händelser i skolan
            är viktiga för mig som individ - eller som elev - men det påverkar
            naturligtvis även utvecklingen av framtidens samhälle, arbetsliv
            och de tillväxtmöjligheter som finns för näringslivet.
          </note>
          <note>
            De upplevelser, kunskaper och värderingar som jag som barn får
            med mig från skolan ut i samhället har en avgörande betydelse
            för hur jag kommer att hantera olika situationer som jag ställs
            inför, både som barn och senare som vuxen. Det innehåll som skolans
            vardag har bidrar till att forma den roll i och den relation till
            samhället som jag kommer att ha senare i livet.
          </note>
          <note>
            Frågan är: Kommer jag att bli en samhällsbyggare, eller kommer
            jag att bli en värsting, som otrygg, osäker och full av vanmakt
            kommer att ägna mig åt kriminalitet, vandalisering och knivslagsmål?
          </note>
          <note>
            Det stora flertalet av oss går, och har gått, igenom skolan med
            stort utbyte och med stor glädje. Där har vi mött både vuxna och
            kamrater som på olika sätt har bidragit till att vi utvecklats
            till att bli harmoniska och trygga, att vi har fått självtillit
            och till att vi har utvecklat sociala kompetenser, språk, förmåga
            till inlärning och mycket mera. Detta har gjort det möjligt för
            oss att växa som människor.
          </note>
          <note>
            Skolan har på olika sätt bidragit till att ge oss en fördjupad
            livskvalitet och en grund för ett livslångt lärande. För andra,
            om än en betydligt mindre grupp, har skolan varit ett misslyckande
            och utgjort en grund för ett livslångt lidande. För det innebär
            ett handikapp och ett lidande att inte ha kunnat förvärva de grundläggande
            kunskaperna och färdigheterna som grundskolan kan och skall bidra
            till att utveckla. Problemen och lidandet kan komma att bli livslångt
            då man t.ex.
          </note>
          <note>
            som lågutbildad ständigt riskerar att ställas utanför när man
            söker arbete.
          </note>
          <note>
            De som riskerar att slås ut får inte lämnas åt sitt öde med motiveringen
            att de är svaga eller bråkiga eller att medelprestationsresultatet
            för klassen ju ändå är bra. Skolan har en skyldighet att anpassa
            sina resurser så att den kan tillmötesgå varje barns behov.
          </note>
          <note>
            Resurserna behöver inte alltid handla om mera pengar, utan de
            kan lika gärna innebära ett bättre utnyttjande av all personal
            inom skolan, att tillföra nya yrkesgrupper, att se eleverna som
            resurser för varandra eller en ökad föräldramedverkan.
          </note>
          <note>
            Fru talman! Framtidens arbetsmarknad innebär att vi ständigt
            måste inhämta nya kunskaper för att kunna vara kvalificerade för
            nya arbetsuppgifter. Vi riskerar att få ökade klassklyftor mellan
            dem som har och dem som inte har förutsättningarna att utvecklas
            i takt med arbetsmarknadens krav.
          </note>
          <note>
            Vi riskerar också att få svårigheter att försörja de delar av
            näringslivet som efterfrågar kvalificerad kompetens som bygger
            på högre utbildning. Därigenom kan vi förlora många möjligheter
            till tillväxt i näringslivet, en tillväxt som vi så väl behöver
            för att kunna utveckla välfärden.
          </note>
          <note>
            Redan i dag kan vi se att antalet kvalificerade lediga arbeten
            är fyra till fem gånger fler än antalet kompetenta nytillträdande
            arbetssökanden. Mycket av den återkommande yrkesmässiga kompetensutvecklingen
            kommer företagen själva att bedriva eller som uppdragsutbildning.
            Detta ställer stora krav på att deras medarbetare har goda förutsättningar
            för inlärning. Arbetsgivarna vill ha anställda som har god förmåga
            att uttrycka sig muntligt och skriftligt, som kan läsa och förstå
            instruktioner - helst även på engelska - och som kan göra beräkningar.
            Men det som kanske är mest intressant är att de anställda har
            förmåga att arbeta såväl självständigt och ta ansvar som att de
            kan samarbeta med flera enskilt eller som deltagare i grupper.
          </note>
          <note>
            En plan för ett nationellt kunskapslyft behövs, och det är viktigt
            att den har en långsiktig ambition.
          </note>
          <note>
            Grunden för ett livslångt lärande läggs i dag i grundskolan för
            dem som skall vara yrkesverksamma in på
          </note>
          <note>
            2050-talet. Det är en spännande utmaning för skolan där det gäller
            att vara lyhörd och att ständigt diskutera innehåll och kvalitet.
          </note>
          <note>
            Skolan behöver enligt min mening tillföras mer av kompetens och
            metoder som inriktas på elevernas personliga utveckling och sociala
            förmåga. Det handlar om att vidareutveckla en pedagogik som utifrån
            att sätta det enskilda barnet i centrum stimulerar till att det
            aktivt använder sina resurser och förmågor till att bli herre
            över sin egen vardag - i hemmet, i skolan och ute i samhället
            - och därmed också över sin egen inlärning.
          </note>
          <note>
            Elevers och föräldrars möjlighet till delaktighet och ansvar
            är en resurs som skolan inte har råd att undvara. Därför är det
            viktigt att metoder utvecklas för detta. Förskolan har i dag redan
            lång erfarenhet, och det är därför spännande att följa effekterna
            av de olika integrationer mellan förskola och grundskola som görs
            på olika håll i landet.
          </note>
          <note>
            Höjningen av kvaliteten i grundskolan och ambitionen att skapa
            ett nationellt kunskapslyft för tillväxt hör enligt min mening
            intimt samman. Det är därför viktigt att de kommittéer som nu
            arbetar -
          </note>
          <note>
            "Kommittéen om det inre arbetet i skolan" och kommittén "Ett
            nationellt kunskapslyft för vuxna" -
          </note>
          <note>
            stimulerar varandra och skapar en övergripande samsyn.
          </note>
          <note>
            Fru talman! Vi ser med spänning fram emot att få ta del av dessa
            kommittéers arbete.
          </note>
          <note>
            Anf. 80 MARGITTA EDGREN (fp) replik
          </note>
          <note>
            Fru talman! Torgny Danielsson talade om att det kanske inte alltid
            behövdes mera pengar. Då skall vi komma ihåg att riksdagen anslår
            i genomsnitt 20 % av de pengar som skolan använder. Resten, dvs.
            80 %, utgörs av kommunala medel. Det är alltså de kommunala politikerna
            som måste våga och vilja att prioritera skolan. Något tjusigt
            kommunalt bygge får kanske stryka på foten för att skolan behöver
            mera pengar för att nå de mål som vi alla är överens om. Då måste
            kanske också vi som sitter här som skolpolitiker på heltid vara
            de modeller och stöd för våra kommunalpolitiker som de tydligen
            behöver. Jag vill att vi inte skall glömma bort att det förhåller
            sig så.
          </note>
          <note>
            Anf. 81 TORGNY DANIELSSON (s) replik
          </note>
          <note>
            Fru talman! Det är riktigt som Margitta Edgren säger, att det
            är betydelsefullt att vi kan utgöra ett stöd för de kommunalpolitiker
            som finns ute i skolstyrelser och i barn- och ungdomsnämnder.
            Men de absolut viktigaste möjligheterna som vi kan ge dem är att
            vi på ett aktivt sätt arbetar för att skapa ökad sysselsättning
            och därmed ökar ju också skattebasen för kommunerna. Då får de
            mera pengar att fördela över huvud taget.
          </note>
          <note>
            Anf. 82 NILS-ERIK SÖDERQVIST (s)
          </note>
          <note>
            Fru talman! Jag vill börja med att citera Sandro
          </note>
          <note>
            Key Åberg: "De som gått före dig går också i dig ...
          </note>
          <note>
            Hur kan du välja din framtid om du inte väljer ditt förflutna"
          </note>
          <note>
            Det var genom folkbildning och självorganisering som folkflertalet
            växte i delaktighet och kunskap. Det var detta verktyg i verkstygslådan
            som så aktivt bidrog till byggandet av folkhemmet och den svenska
            välfärden.
          </note>
          <note>
            Det är nu dags att slipa upp verktyget, inte för att gräva ner
            oss i de förflutnas mossa och bli de beståendes försvarare utan
            för att möta ett föränderligt samhälle som i dag genomgår en strukturförening
            och arbetslöshet som vi inte upplevt sedan 30-talet.
          </note>
          <note>
            Det är därför viktigare än någonsin att vi nu åstadkommer en
            nationell samling kring ett långsiktigt och uthålligt program
            för bildning, kunskap och kompetens.
          </note>
          <note>
            Jag är övertygad om att det är många orter och regioner i vårt
            land som med ett sådant program i händerna skulle åstadkomma regional
            utveckling, tillväxt och på sikt arbete åt alla. En sådan är min
            egen hemregion fyrstad och Dalsland.
          </note>
          <note>
            Fru talman! I januari i år talade jag om fyrstad som en region
            i vårt land som drabbats hårdast av öppen arbetslöshet. På några
            år försvann 14 000 jobb.
          </note>
          <note>
            När man nu tittar på gruppen långtidsarbetlösa är läget dramatiskt.
            I fyrstad har på bara ett år antalet långtidsarbetslösa ökat med
            20 % för att nu vara närmare 4 000 personer. Detta går helt på
            tvärs med den nationella utveckling som ju uppvisar en viss minskning
            av långtidsarbetslösheten. Också ungdomsarbetslösheten är vid
            en nationell jämförelse mycket hög i fyrstadsregionen.
          </note>
          <note>
            Fyrstad som av tradition tillhört Sveriges starkaste industriregioner
            har i dag en avancerad industriell kompetens men också en allt
            större grupp arbetslösa som saknar yrkesutbildning.
          </note>
          <note>
            Skall vi klara av att hävda oss som industrination och industriregion,
            måste många fler kvinnor få gedigna kunskaper inom teknik och
            naturvetenskap.
          </note>
          <note>
            Skall vi någonsin uppnå jämställdhet mellan män och kvinnor,
            måste kvinnorna bryta in på mansdominerade yrkesområden och tvärtom.
            Teknikstugan i Alingsås är ett bra exempel på hur man kan öka
            kvinnornas teknikintresse.
          </note>
          <note>
            I vår region är det fler som saknar eftergymnasiala studier än
            i landet i dess helhet. Gruppen människor som enbart genomgått
            folkskola eller grundskola är större i vår region.
          </note>
          <note>
            Koncentrationen till få produkter, företag och branscher är tillsammans
            med omfattande utslagning av arbetsintensiv verksamhet en av huvudanledningarna
            till den mycket svåra arbetsmarknadspolitiska situationen.
          </note>
          <note>
            Fru talman! Det är därför glädjande att kunna konstatera att
            strukturprogrammet för mål 2-regionen fyrstad nu har godkänts
            av EU-kommissionen. Särskilt roligt är det naturligtvis att fyrstads
            strukturprogram har fått EU-kommissionens omnämnande som ett av
            de bästa programmen som kommit in till EU.
          </note>
          <note>
            Dessutom skall nämnas att norra Bohuslän och
          </note>
          <note>
            Dalsland, som gränsar till fyrstadsregionen, också har godkänts
            som mål 5 b. Regionen berörs också av mål
          </note>
          <note>
            5 a, 3 och 4.
          </note>
          <note>
            Även om strukturprogrammen kommer att bidra till ökad kompetens
            och kunskap, kan inte enbart strukturprogrammen åstadkomma det
            långsiktiga och nödvändiga kunskapslyftet för regionen. Fyrstad
            är med sin höga arbetslöshet nu den mest drabbade regionen bland
            alla stödområden i landet. Här behövs därför strukturprogrammen
            kompletteras med ett program för en långsiktig och uthållig satsning
            på bildning, kunskap och kompetens.
          </note>
          <note>
            Fru talman! I min hemregion fyrstad och Dalsland finns, som på
            många andra håll, det fria och frivilliga folkbildningsarbetet
            representerat av bl.a. studieförbund och folkhögskolor. Dessa
            bildningsorganisationer kan spela en betydligt större roll än
            hittills för att höja den allmänna bildnings- och kunskapsnivån
            och därmed förbereda för högre studier. Här behöver kortsiktiga
            arbetsmarknadspolitiska åtgärder ersättas med ett nationellt långsiktigt
            och uthålligt bildningsoch kunskapslyft.
          </note>
          <note>
            I regeringsförklaringen markerades att distansutbildning och
            informationsteknik skall utnyttjas för att öka tillgänglighet
            och kvalitet. Högskolans roll för fortbildning och vidareutbildning
            skall vidgas och kvaliteten stärkas. Fyrstadsregionens kunskapsbehov
            och HTU:s, Högskolan Trollhättan Uddevalla, erfarenheter och nära
            kontakter med arbetslivet, kommunerna och länsstyrelserna ger
            högskolan goda förutsättningar att klara ett sådant uppdrag. Bl.a.
            kan nämnas att HTU byggt upp ett avancerat system för distansutbildning
            med hjälp av telebildteknik. Högskolan har sedan starten 1990
            byggt upp en god grund för att utveckla en regionalt förankrad
            högskola med kvalitet. HTU är en av landets minsta högskolor och
            kan inte spela den roll som förväntas i regionen. Därför måste
            resurser för högre utbildning och forskning nu fördelas på ett
            sådant sätt att högskolan i fyrstad får samma förutsättningar
            som övriga mindre högskolor.
          </note>
          <note>
            I dag pågår en diskussion om att anordna yrkeshögskoleutbildningar.
            Motivet för detta är viktigt.
          </note>
          <note>
            Men en ny organisation bör enligt min uppfattning inte byggas
            upp för en sådan utbildning, utan ett sådant uppdrag bör i stället
            åläggas den nuvarande högskoleorganisationen. Om en försöksverksamhet
            övervägs kan fyrstads högskola vara väl lämpad för en sådan. HTU
            har flerårig erfarenhet av s.k. COOP-
          </note>
          <note>
            utbildningar, dvs. en varvad teoretisk utbildning med företagsförlagd
            och företagsfinansierad praktik.
          </note>
          <note>
            Vårdhögskolan är en annan utbildning som har stor betydelse.
            Jag vill lyfta fram två ting från fyrstadsregionen som har både
            regional och nationell betydelse. Det ena är samverkansformen
            mellan Bohuslandstingets vårdhögskola i Uddevalla och Älvsborgs
            läns landstings vårdhögskola i Vänersborg. Det andra är erfarenheterna
            från ett spännande program i hälsovetenskap som ger 120 universitetspoäng.
          </note>
          <note>
            Slutligen, fru talman, vill jag också nämna Stenebyskolan i Dalsland.
            Det är en fristående konsthanverksskola med kompetens och kvalitet
            som nu bör ges möjligheter och förutsättningar att organiseras
            som högskoleutbildning.
          </note>
          <note>
            I fyrstad och Dalsland finns en bildnings- och kunskapsvision.
            Regionen kan klara kompetenslyftet om vi nationellt är beredda
            att sjösätta ett uthålligt och brett program för bildning, kunskap
            och kompetens.
          </note>
          <note>
            Anf. 83 MAJLÉNE WESTERLUND
          </note>
          <note>
            PANKE (s)
          </note>
          <note>
            Fru talman! Tillväxt är ett ord som under årens lopp blivit hemtamt
            i detta rum och som i denna allmänpolitiska debatt studsat från
            vägg till läktare, ekat ur mikrofonerna och ofta förekommit i
            protokollssidor och tidningsblad.
          </note>
          <note>
            Tillväxt är att växa, att växa till, att växa till sig, att ge
            varje människa rätt och möjlighet att växa, utvecklas och att
            välja bland de oändliga möjligheter till ständig förnyelse, vidareutveckling
            och kunskap som dagens samhälle erbjuder. Det är för mig tillväxtens
            innersta väsen och källan till ett samhälles blomstring och livskraft.
          </note>
          <note>
            Alla analyser som gjorts och görs kring framtiden mynnar gemensamt
            i ett enormt behov av och krav på nya kunskaper, nya erfarenheter
            och ny kompetens, som vi behöver för att kunna garantera hela
            samhällets tillväxt.
          </note>
          <note>
            Mitt i denna värdegemenskap vad gäller tron på kunskap och kompetens
            som den viktigaste faktorn för en framtida tillväxt låter vi begåvning
            och viktiga erfarenheter gå förlorade genom den sociala snedrekrytering
            till högre studier som fortfarande är så markant och vanlig att
            den kan uppfattas som accepterad och naturlig.
          </note>
          <note>
            Det har alltid funnits problem och brister i vårt utbildningsväsende.
            Men med de krav som samhället i dag ställer på både kvantitet
            och kvalitet vad gäller utbildning växer bristen till en belastning,
            vilken bromsar den utveckling mot kunskapssamhället som vi alla
            ser som nödvändig för fortsatt och utvecklad välfärd.
          </note>
          <note>
            Denna snedrekrytering bromsar också alltför många enskilda människors
            möjligheter att nå den trygghet som följer av att man känner att
            man utvecklas i den takt som krävs för att kunna stanna kvar på
            en arbetsmarknad, där omställning och förnyelse är ledorden.
          </note>
          <note>
            Samtidigt ökar denna sociala snedrekrytering klyftan mellan de
            grupper som i generation efter generation varit i utvecklingens
            centrum och de grupper som i generation efter generation tenderar
            att komma allt längre bort från detta centrum.
          </note>
          <note>
            Utredningen Ursprung och utbildning - social snedrekrytering
            till högre studier, som publicerades
          </note>
          <note>
            1993, har gett ett mycket gott signalement på detta problem.
          </note>
          <note>
            Den sociala snedrekryteringen ser enligt denna utredning ut på
            följande sätt:
          </note>
          <note>
            Bland barn till högre tjänstemän fortsätter ca 45 %
          </note>
          <note>
            till traditionella universitetsstudier och ca 55 % till högskolestudier.
            Bland barn till okvalificerade arbetare fortsätter 7 % till traditionella
            universitetsstudier och 13 % till högskolestudier.
          </note>
          <note>
            Detta samband mellan socialt ursprung och utbildning är i stort
            sett detsamma oberoende av kön.
          </note>
          <note>
            Detta samband är i stort sett detsamma oberoende av bostadsort,
            oberoende av nationalitet och oberoende av om det funnits en eller
            två föräldrar i familjen. Ja, detta samband är i stort sett detsamma
            även oberoende av tidigare skolprestationer.
          </note>
          <note>
            Fru talman! I våras stod jag i denna talarstol och talade mig
            varm för ökad jämställdhet i utbildning och forskning. Jag tycker
            att det nu är dags att starta debatten om hur vi på sikt skall
            kunna minska den sociala snedrekryteringen till högre studier.
            Jag tror att vi i den debatten kommer att röra vid grundförutsättningarna
            för ett livslångt lärande omfattande alla.
          </note>
          <note>
            Det tror jag blir en mycket viktig del i tillväxtdebatten.
          </note>
          <note type="speaker">
            Anf. 84 SONJA FRANSSON (s)
          </note>
          <note>
            Fru talman! Sverige befinner sig i ett skede av snabb strukturomvandling.
            På kort tid har vi tagit steget in i ett kompetenssamhälle, där
            det är mycket svårt för den som saknar specialutbildning och kvalificerad
            erfarenhet att få ett jobb.
          </note>
          <note>
            Ny teknik och nya produktions- och organisationsformer gör att
            de som är lyckliga nog att ha ett jobb ständigt måste vidareutbildas
            för att hänga med i utvecklingen.
          </note>
          <note>
            Den snabba förändringstakten ökar riskerna för utslagning med
            personliga tragedier och stora kostnader för företag och samhälle
            som följd.
          </note>
          <note>
            Statistiken talar sitt tydliga språk. Under perioden
          </note>
          <note>
            1987-1993, alltså under sex års tid, försvann drygt
          </note>
          <note>
            700 000 jobb för personer med högst nioårig utbildning och ytterligare
            100 000 jobb för personer med högst tvåårigt gymnasium. Under
            samma tid tillkom
          </note>
          <note>
            175 000 jobb för personer med akademisk utbildning.
          </note>
          <note>
            Detta ger en koncentrerad bild av de senaste årens enorma strukturomvandling
            inom både privat och offentlig sektor. Som exempel kan nämnas
            att andelen kortutbildade inom offentlig sektor i flera län har
            minskat med hela 40 %.
          </note>
          <note>
            Kompetenströskeln för att komma in i arbetslivet har drastiskt
            höjts på några få år. 1989 fick 72 % av eleverna från gymnasieskolans
            sociala linje jobb direkt efter skolan. 1993 hade siffran sjunkit
            till 12 %.
          </note>
          <note>
            Det går inte längre att välja gymnasieinriktning enbart efter
            intresse och hoppas på att arbetsmarknaden står öppen.
          </note>
          <note>
            Studievägledare och arbetsförmedlare har ett stort ansvar för
            att ge eleverna korrekt information om vilka utbildningar som
            leder till jobb på framtidens arbetsmarknad. Högskoleverket, Skolverket
            och AMS
          </note>
          <note>
            måste samordna och förbättra sin information på detta område.
          </note>
          <note>
            Fru talman! Vårt stora problem just nu är att vi befinner oss
            i en situation med både hög arbetslöshet och brist på kvalificerad
            arbetskraft. Vi får inte lura oss själva att tro att konkurrensfördelarna
            av den låga kronkursen skall hjälpa oss särskilt länge till. Satsningar
            på kvalificerad utbildning och kompetensutveckling har en nyckelroll
            i en politik för den ökade konkurrenskraft som är nödvändig för
            att Sverige även i fortsättningen skall vara ett välfärdssamhälle.
          </note>
          <note>
            Frågan är då hur denna utbildning skall organiseras och vem som
            skall betala. Den länge framgångsrika svenska modellen innebär
            att den offentliga sektorn svarar för såväl grundutbildning och
            yrkesutbildning som arbetsmarknadsutbildning.
          </note>
          <note>
            Företagen har länge kunnat räkna med att det alltid finns tillgång
            på väl kvalificerade sökande och att samhället tar ansvar för
            omskolning av arbetskraften i samband med strukturomvandlingar.
            Man har kunnat begränsa sina investeringar till produktionsanläggningar
            och maskiner. I den svåra samhällsekonomiska situation som landet
            nu befinner sig i är detta inte längre möjligt. Det är nödvändigt
            att tänka i nya banor.
          </note>
          <note>
            Fru talman! Samtidigt som stat och kommuner måste göra stora
            besparingar för att få balans i ekonomin redovisar exportföretagen
            rekordstora vinster, till stor del på grund av den låga kronkursen.
            Under en femårsperiod fram till 1999 väntas storföretagen tjäna
            sammanlagt 750 miljarder kronor före skatt. Det är en ofattbart
            stor summa.
          </note>
          <note>
            Vad används då dessa pengar till? För en tid ökade investeringarna
            i Sverige. Men nu tycks investeringsströmmarna ha vänt ut ur Sverige
            igen. Svenska företag investerade förra året 45 miljarder kronor
            utomlands.
          </note>
          <note>
            Fru talman! Det är nödvändigt att de vinstrika företagen nu tar
            sin del av ansvaret för Sveriges långsiktiga kompetensutveckling
            och börjar använda en del av dessa pengar för investeringar i
            utbildning. Det är inte längre rimligt att företagen kastar ut
            överbliven lågutbildad personal i samband med effektiviseringar
            och överlämnar hela ansvaret för omskolning och vidareutbildning
            till samhället.
          </note>
          <note>
            Det räcker emellertid inte att företagen tar ökat ansvar för
            kompetensutvecklingen av den egna personalen. Stora utbildningsbehov
            finns även hos t.ex.
          </note>
          <note>
            underleverantörer, som varken har ekonomiska eller organisatoriska
            resurser för att klara av nödvändiga satsningar. Precis som fallet
            är i Japan borde storföretagen börja känna ansvar för kompetensutvecklingen
            även för alla de mindre företagen, de som i realiteten utgör viktiga
            led i produktionskedjan.
          </note>
          <note>
            Fru talman! För någon månad sedan gjorde jag ett studiebesök
            på ett högteknologiskt exportföretag i
          </note>
          <note>
            Borås. På detta företag ändrar man nu arbetsorganisationen så
            att arbetslag får ansvar för en lång kedja i produktionsprocessen,
            alltifrån kundens beställning fram till leverans. Detta medför
            krav på högre och bredare kompetens. Inte nog med detta - man
            tänker också minska antalet underleverantörer. Och av de underleverantörer
            som man behåller kommer det att krävas ökad kvalitet, som i sin
            tur förutsätter högre kompetens. Detta kompetenslyft är alltså
            en direkt angelägenhet för exportföretaget.
          </note>
          <note>
            Fru talman! Förmodligen krävs det ändringar i skattelagstiftningen
            för att underlätta investeringar i utbildning och kompetensutveckling.
            Den allra viktigaste förändringen gäller dock sättet att tänka
            kring företagets uppgifter och funktioner i samhället. Det är
            alltför kortsiktigt att se ett företags enda uppgift vara att
            på kort tid maximera vinsten på insatt kapital.
          </note>
          <note>
            Hållbar utveckling kräver långsiktigt tänkande och långsiktiga
            investeringar. De som kammar hem vinsterna av den låga kronkursen,
            samtidigt som alla andra får känna av nedskärningar av samma anledning,
            bör nu ta ett ökat samhällsansvar för strukturomvandlingen i Sverige.
          </note>
          <note>
            Anf. 85 BEATRICE ASK (m) replik
          </note>
          <note>
            Fru talman! Jag tycker att Sonja Franssons inlägg om nödvändigheten
            av att tänka i nya banor när det gäller finansiering av kompetenshöjande
            insatser var mycket tänkvärt. Det är väl alldeles riktigt att
            man måste titta bl.a. på skatteregler och annat för att företag
            skall, och skall kunna, ta ett större ansvar. Det tycker jag att
            de skall göra ändå, därför att det finns väldigt många brister.
            I detta avseende ligger svenska företag sämre till än en del företag
            i andra länder.
          </note>
          <note>
            Jag noterade dock, vilket kanske inte är så märkligt, att en
            socialdemokratisk riksdagsledamot inte ens leker med tanken på
            att det skulle gå att åstadkomma något slags möjlighet för individer
            att bidra i någon mån med resurser för den egna kompetenshöjningen.
          </note>
          <note>
            Jag tror att vi måste komma fram till ett alldeles nytt system.
            Jag tror att företagen måste ta ett betydligt större ansvar, men
            jag tror också att det är väsentligt att ha klart för sig att
            kompetenshöjande insatser inte nödvändigtvis gäller bara dem som
            har jobb i företagen. Vi måste komma fram till litet olika modeller.
          </note>
          <note>
            Jag beklagar - och där kan Sonja Fransson kanske göra en fantastisk
            insats - att utbildningsministern när jag ställde en fråga i våras
            eller i vintras var mycket tveksam till i varje fall våra moderata
            synpunkter på detta område. Det finns nu vissa möjligheter i den
            utredning om ett kunskapslyft vilken skall studera finansieringsfrågorna.
            Jag förväntar mig att Sonja
          </note>
          <note>
            Fransson aktivt kommer att påverka regeringen när det gäller
            att tänka nytt, så att vi kommer fram till lösningar på detta,
            som är mycket centralt.
          </note>
          <note>
            Anf. 86 SONJA FRANSSON (s) replik
          </note>
          <note>
            Fru talman! Också jag tycker naturligtvis att det är väsentligt
            att individen får möjlighet att vara med, men det kan ske på olika
            sätt, t.ex. genom att parterna på ett företag får vara med om
            att bestämma om hur utbildningen och kompetensutvecklingen skall
            se ut.
          </note>
          <note>
            Det som jag tror nu är det allra viktigaste är att företagen
            faktiskt inser att kompetens är en viktig investering. Det är
            en viktig investering för företagens vinster och framtid. Jag
            tycker därför att företagen mer bör investera mer i kompetens
            än vad de har gjort under en längre tid, när de har investerat
            mer i maskiner. Det bör bli minst lika viktigt att investera i
            kompetenslyft för de anställda.
          </note>
          <note>
            Anf. 87 BEATRICE ASK (m) replik
          </note>
          <note>
            Fru talman! Ett bekymmer som man väl ändå måste ha klart för
            sig, Sonja Fransson, är att den kompetenshöjning som blir aktuell
            inte nödvändigtvis kommer att uppfattas som en nyttighet för det
            enskilda företaget. Där har vi ett stort problem. För egen del
            tror jag att det är mycket viktigt att individen har ett avgörande
            inflytande på valet av kompetenshöjning och på hur mycket resurser
            som skall användas vid givna tillfällen. Vi vet att om kompetenshöjande
            utbildning ligger för mycket i arbetsgivarnas händer, blir den
            mycket nyttoinriktad för företagen men ger inte alltid det lyft
            som mer generellt är nödvändigt.
          </note>
          <note>
            Med tanke på att vi inte vill åstadkomma inlåsningseffekter för
            människor i speciella företag tror jag att vi måste ha denna vidare
            vy.
          </note>
          <note>
            Den här diskussionen oss emellan visar hur oerhört viktigt det
            är att vi får diskutera igenom detta. Vi moderater har inte tänkt
            färdigt i detaljerna, och det har inte heller socialdemokraterna
            gjort. Vi kan gärna återkomma till den här diskussionen, som jag
            tror blir mycket viktig de närmaste åren. Det är bråttom med lösningar.
          </note>
          <note>
            Anf. 88 SONJA FRANSSON (s) replik
          </note>
          <note>
            Fru talman! Jag håller med Beatrice Ask om att det här en mycket
            väsentlig diskussion för framtiden, både för Sverige som land
            och för den enskilde individen och företaget. Jag är öppen för
            olika förslag.
          </note>
          <note>
            Jag tror att det för den enskilde individen är viktigt att man
            har ett delat ansvar både för utbildningen och för hur den genomförs.
            Jag är beredd att diskutera olika lösningar, men det är väsentligt
            att veta varifrån pengarna skall tas. Jag tycker att det är väsentligt
            att företagen inser att det är viktigt också för deras framtid
            att investera i kompetensutveckling.
          </note>
          <note type="speaker">
            Anf. 89 AGNETA LUNDBERG (s)
          </note>
          <note>
            Fru talman! Jag skall börja med att svara på en fråga som Beatrice
            Ask ställde till statsrådet. Eftersom jag är ordförande i den
            grupp som skall se över rekryteringen till industriprogrammet,
            kan jag tala om att det som vi först skall göra i kommittén är
            att åka ut till ett antal gymnasieskolor, som vi har valt ut,
            och ställa ett antal frågor till elever, lärare och skolledare.
          </note>
          <note>
            Jag hoppas att vi då skall kunna få svar på våra frågor men samtidigt
            också skall få idéer om vad skolan, arbetslivet och kanske riksdagen
            kan göra för att öka rekryteringen till industriprogrammet.
          </note>
          <note>
            Vi kommer att lägga fram en första rapport den 1
          </note>
          <note>
            december. Jag kan redan efter den korta tid som gått säga att
            jag har observerat en sådan dynamik som jag misstänkte att jag
            skulle upptäcka när vi började gå in på sökandet till industriprogrammet.
            Vi får säkert anledning att komma tillbaks till det.
          </note>
          <note>
            Tillväxt handlar inte enbart om kronor och ören.
          </note>
          <note>
            Tillväxt innebär också att människor i ett land växer, och det
            innebär i sin tur att landet utvecklas. Vi behöver olika former
            av investeringar i vårt land för att få en ökad tillväxt, inte
            minst en långsiktig satsning på människorna, det s.k. humankapitalet.
          </note>
          <note>
            Vårt samhälle är kunskapsintensivt, och utvecklingen pekar mot
            ett ännu mer kunskapsintensivt samhälle. Hur möter vi de krav
            som ställs utifrån detta faktum?
          </note>
          <note>
            Skolan skall lägga grunden för ett livslångt lärande. För att
            stå väl rustade måste medvetenheten om vad som krävs finnas tidigt
            i grundskolan. Undervisningen av barn och ungdomar bör vara så
            utformad att de stimuleras till att ta ansvar och att deras motivation
            till att lära och själva söka kunskap ökas.
          </note>
          <note>
            Barnen kommer till sin första skoldag fulla av entusiasm och
            en önskan att få lära sig nya saker. Det gäller att ta vara på
            denna motivation och att göra tiden i skolan stimulerande, trygg
            och rolig. Skolans ansvar är att ta hand om alla barn och låta
            dem utvecklas utifrån varje elevs förmåga. Detta uppdrag gäller
            rakt igenom hela utbildningssystemet.
          </note>
          <note>
            Fru talman! Kunskapssamhället kräver att alla medborgare får
            ökade kunskaper, alltså inte enbart att mer utbildning ges till
            några få utan att alla får ökad utbildning. Inom industrin krävs
            stora utbildningsinsatser till den stora massan för att vi skall
            kunna klara konkurrensen gentemot andra länder. Dessa satsningar
            gäller inte bara utbildning i ny teknik utan även i de allmänna
            ämnena svenska, matematik och engelska.
          </note>
          <note>
            Tillväxt i form av satsningar på människorna är inte enbart samhällets
            ansvar utan även arbetsgivarnas. Satsningar i form av utbildning
            och förändringar i arbetsorganisationen som leder till lärande
            organisationer och ökad effektivitet är angelägna.
          </note>
          <note>
            Vi kan inte ha sådana villkor i arbetslivet där man går in i
            ett arbete ytterst kompetent och efter ett antal år upptäcker
            att man inte längre är kompetent att sköta sitt jobb, beroende
            på att man inte har fått möjligheter att utvecklas i sitt arbete.
            Både från den enskildes synpunkt och ur företagsekonomisk synvinkel
            är detta ett oerhört slöseri med resurser.
          </note>
          <note>
            Återkommande utbildning i arbetslivet är ett måste i framtiden,
            och ansvaret för detta måste tas. Om vi bara satsar på utbildning
            för barn och ungdom, bör vi veta att ungdomskullarna fyller på
            arbetsmarknaden med endast 2 %. Därför är utbildning av redan
            befintlig arbetskraft och av arbetslösa något som är angeläget.
          </note>
          <note>
            Dessa människor är en viktig resurs, och det ställer krav på
            de ansvariga att motivera och utforma utbildningar utifrån varje
            enskilds behov, så att det för den enskilde känns angeläget att
            göra den extrainsats om krävs av denne. Jag tror att det krävs
            ett nytänkande vad gäller metoder och vägar att nå ett bra resultat.
            Det ställer krav på kreativa krafter och en oräddhet att söka
            även otraditionella metoder och vägar. Trots vårt, som vi kanske
            tycker, heltäckande utbildningssystem finns det även i dag en
            begåvningsreserv, som vi måste fånga upp.
          </note>
          <note>
            Min förhoppning är att kommittén "Ett nationellt kunskapslyft
            för vuxna" skall lägga fram en hel del förslag i bl.a. den riktningen.
          </note>
          <note>
            Anf. 90 BEATRICE ASK (m) replik
          </note>
          <note>
            Fru talman! Jag vill tacka för svaret på frågan vad kommittén
            som ser över industriprogrammet skall göra. Jag ser med spänning
            fram emot rapporten i december, för detta är mycket allvarligt.
            Höstterminen
          </note>
          <note>
            1994 kunde 134 elever av över 8 000 på yrkesinriktade program
            i Stockholms län tänka sig att gå industriprogrammet, varav 4
            flickor.
          </note>
          <note>
            Jag utgår från att man också tittar på de stora skillnaderna
            mellan pojkar och flickor när det gäller detta program. Unga kvinnor
            utgör uppenbarligen en jättelik begåvningsreserv för industrin.
            Antingen är det fel på programmet, eller så har vi misslyckats
            totalt med att förklara vad programmet kan tänkas ge.
          </note>
          <note>
            134 elever, varav 4 flickor, kan tänka sig att gå industriprogrammet
            i Stockholms län. Det är faktiskt ganska allvarligt. Så risiga
            program skall vi naturligtvis inte ha.
          </note>
          <note>
            Tittar ni också på könsaspekterna i arbetsgruppen?
          </note>
          <note>
            Anf. 91 AGNETA LUNDBERG (s) replik
          </note>
          <note>
            Fru talman! Självfallet gör vi det. Men vi kommer också att titta
            på varför man i vissa regioner tror att inte någon är intresserad
            av att gå industriprogrammet.
          </note>
          <note>
            Anf. 92 BEATRICE ASK (m) replik
          </note>
          <note>
            Fru talman! Jag vet inte om det var en insinuation som gällde
            Stockholmsområdet, men medvetenheten om svårigheterna finns. Annars
            hade inte Länsstyrelsen så noga redovisat dessa uppgifter.
          </note>
          <note>
            Industrisektorn ganska liten i detta område. Men det är märkligt
            att det i de söderkommuner där det av tradition finns en del större
            industrier är mycket dåliga siffror när det gäller denna utbildning.
            Det bekymrar mig.
          </note>
          <note>
            Skall vi åstadkomma fler jobb och höja kompetensen behövs den
            typ av utbildning som kan ges i industriprogrammet. Då behöver
            vi också industrigymnasierna, vilka ni socialdemokrater dess värre
            tycks ha ett litet horn i sidan mot.
          </note>
          <note>
            Jag väntar på rapporten och ser med spänning fram emot den. Jag
            hoppas att ni kommer att kavla upp ärmarna ordentligt.
          </note>
          <note type="speaker">
            Anf. 93 INGA BERGGREN (m)
          </note>
          <note>
            Fru talman! I dessa dagar är bostadsfrågor heta frågor. Fastighetstaxeringen
            engagerar 2,3 miljoner ägare till villor, radhus och fritidshus.
            I veckan kom resultatet av den första delen av den bostadspolitiska
            utredningens arbete.
          </note>
          <note>
            Sveriges småhusägare har presenterats underlaget till de nya
            taxerigsvärdena, och många uttrycker stor ilska och t.o.m. förtvivlan.
            Effekterna av de höjda värdena kommer att bli förödande, speciellt
            för permanentboende i äldre villor i storstadsområden och skärgårdar.
          </note>
          <note>
            Staten tar nästa år in ca 5 miljarder i fastighetsskatt från
            egnahemsägarna, och resterande delen - 0,6
          </note>
          <note>
            miljarder - tas ut från flerfamiljshusen. Det har också framskymtat
            att intäkterna till staten skulle bli större än vad som här har
            redovisats.
          </note>
          <note>
            De största höjningarna - genomsnittsvärden - görs bl.a. på Österlen
            i Skåne, i Borgholm på Öland, i
          </note>
          <note>
            Sunne i Värmland och i Oskarshamn.
          </note>
          <note>
            Effekten blir att många, särskilt småhusägare som har betalat
            av sina lån, också drabbas av förmögenhetsskatt. Detta försätter
            många hushåll i en ohållbar situation.
          </note>
          <note>
            Fastighetsskattens effekter på boendekostnaderna måste tas på
            allvar och kan inte längre negligeras av
          </note>
          <note>
            Socialdemokraterna. Dessa fastigheter kan inte få fortsätta vara
            mjölkko för staten.
          </note>
          <note>
            Jag anser att höjningen av fastighetsskatten 1996
          </note>
          <note>
            skall undanröjas. Underlaget för uttag av fastighetsskatt bör
            reduceras för permanentboende i skärgårdsområden och i andra attraktiva
            områden.
          </note>
          <note>
            Klart är att fastighetsskatten har negativa verkningar på svensk
            bostads- och fastighetsmarknad.
          </note>
          <note>
            Dessutom har skatten starkt negativa effekter på hushållens förmåga
            att klara sina boendekostnader utan bidrag. Jag menar att dessa
            skäl talar för att fastighetsskatten på sikt skall avvecklas.
          </note>
          <note>
            Den bostadspolitiska utredningen måste i sitt fortsatta arbete
            ta de skadliga effekter som det visat sig att fastighetsskatten
            har för de boendes kostnader ad notam och analysera dem på djupet.
            Som moderaternas ledamot i utredningen avser jag att driva frågan
            vidare.
          </note>
          <note>
            I veckan avlämnade som bekant den nyss nämnda utredningen sitt
            delbetänkande. Huvuduppgifterna var dels att analysera krisårgångarna
            1988-1993, dels utvärdera Danellsystemet, dvs. 1993 års regler
            för bostadsfinansiering. Jag vill kort beröra mina ställningstaganden
            när det gäller dessa frågor.
          </note>
          <note>
            Befrielsen från fastighetsskatt ytterligare ett år vad gäller
            bostäder färdigställda 1991 är bra på det sättet att den ger husägarna
            möjlighet att bättre planera sin ekonomi. När rekonstruktion ändå
            blir en nödvändighet innebär det en större möjlighet att finna
            den bästa ekonomiska lösningen för de boende totalt samt så små
            förluster som möjligt för inblandade parter.
          </note>
          <note>
            Som jag tidigare sagt är fastighetsskatten en extra börda för
            ekonomin i fastighetsbeståndet över lag, i synnerhet för den årgång
            husägare som står i begrepp att under 1996 och 1997 omsätta sina
            lån. Jag menar att utredningens förslag att låta -91:orna få ett
            års respit med fastighetsskatten är bra. Det fokuserar dessutom
            på behovet av en mer långtgående sänkning av fastighetsskatten
            i syfte att förbättra bostadsmarknadens ekonomi och bidra till
            lägre boendekostnader.
          </note>
          <note>
            Då det gäller utvärderingen av Danellsystemet instämmer jag i
            utredningens förslag och menar att det är för tidigt att dra några
            slutsatser. Däremot anser jag att förslaget att förändra reglerna
            vad avser subventionsgraden för räntebidragen är olyckligt. En
            sådan förändring sänder ut fel signaler till bostadsmarknaden
            och försvårar den fortsatta analysen och utvärderingen av finansieringssystemet.
          </note>
          <note>
            Vidare medför de aktuella förslagen till förändringar att bostadssubventionerna
            på nytt ökar. Den klara och tydliga färdriktningen mot minskade
            subventioner bryts. Förutsägbarheten vad gäller finansieringsförutsättningarna
            byts mot tvivel och oklarhet.
          </note>
          <note>
            Dessutom är förslaget än så länge ofinansierat, vilket strider
            mot utredningens direktiv.
          </note>
          <note>
            Så, fru talman, vill jag säga något om framtiden.
          </note>
          <note>
            Det viktiga är nu att arbeta fram en bostadsfinansiering där
            den enskilde ser och ges möjlighet att betala de faktiska kostnaderna
            för sitt boende i framtiden.
          </note>
          <note>
            Därför behöver utredningen fortsätta arbetet med att diskutera
            hur kommande bosparande skall främjas.
          </note>
          <note>
            För att nå en sund bostads- och fastighetsekonomi är det särskilt
            viktigt att öka andelen eget kapital så att behovet av lånade
            pengar och därmed räntekänsligheten minskar.
          </note>
          <note>
            En bra bostad för alla till ett rimligt pris bör vara det konkreta
            målet för en bra och god bostadspolitik.
          </note>
          <note>
            Det innebär att bostadssektorn måste inordnas i den allmänna
            ekonomiska politiken. Med minskade statliga utgifter skapas på
            sikt utrymme för minskat skattetryck, inte minst vad gäller boende
            och fastighetsägande. Ett sänkt skattetryck är en viktig förutsättning
            för tillväxt i ekonomin, vilket i sin tur är en viktig förutsättning
            för en fortsatt god bostadsstandard, och det även för kommande
            generationer.
          </note>
          <note>
            Den allmänpolitiska debatten var härmed avslutad.
          </note>
          <note>
            2 § Nya riksdagsledamöter, m.m.
          </note>
          <note>
            Upplästes och lades till handlingarna följande från valprövningsnämnden
            inkomna berättelse:
          </note>
          <note>
            Berättelse om granskning av bevis för riksdagsledamöter, m.m.
          </note>
          <note>
            Till Valprövningsnämnden har från Riksskatteverket inkommit bevis
            om
          </note>
          <note>
            dels att Laila Bjurling (s) utsetts till ny ledamot av riksdagen
            fr.o.m. den 10 oktober 1995 sedan Maj-Lis
          </note>
          <note>
            Lööw (s) entledigats från sitt uppdrag som riksdagsledamot;
          </note>
          <note>
            dels att Inger Segelström (s) utsetts till ny ledamot av riksdagen
            fr.o.m. den 10 oktober 1995 sedan Maj
          </note>
          <note>
            Britt Theorin (s) entledigats från sitt uppdrag som riksdagsledamot;
          </note>
          <note>
            dels att Eva Persson Sellin (s) utsetts till ny ledamot av riksdagen
            fr.o.m. den 10 oktober 1995 sedan
          </note>
          <note>
            Birgitta Ahlqvist (s) entledigats från sitt uppdrag som riksdagsledamot;
          </note>
          <note>
            dels att Björn von Sydow (s) utsetts till ny ledamot av riksdagen
            fr.o.m. den 10 oktober 1995 sedan
          </note>
          <note>
            Tommy Waidelich (s) entledigats från sitt uppdrag som riksdagsledamot;
          </note>
          <note>
            dels att Siw Wittgren-Ahl (s) utsetts till ny ledamot av riksdagen
            fr.o.m. den 10 oktober 1995 sedan
          </note>
          <note>
            Anneli Hulthén (s) entledigats från sitt uppdrag som riksdagsledamot;
          </note>
          <note>
            dels att Christian Nilsson (s) utsetts till ny ledamot av riksdagen
            fr.o.m. den 10 oktober 1995 sedan Jan
          </note>
          <note>
            Andersson (s) entledigats från sitt uppdrag som riksdagsledamot;
          </note>
          <note>
            dels att Henrik S Järrel (m) utsetts till ny ledamot av riksdagen
            fr.o.m. den 10 oktober 1995 sedan Margaretha af Ugglas (m) entledigats
            från sitt uppdrag som riksdagsledamot;
          </note>
          <note>
            dels att Carl Erik Hedlund (m) utsetts till ny ledamot av riksdagen
            fr.o.m. den 10 oktober 1995 sedan
          </note>
          <note>
            Charlotte Cederschiöld (m) entledigats från sitt uppdrag som
            riksdagsledamot;
          </note>
          <note>
            dels att Lars Hjertén (m) utsetts till ny ledamot av riksdagen
            fr.o.m. den 10 oktober 1995 sedan Ivar
          </note>
          <note>
            Virgin (m) entledigats från sitt uppdrag som riksdagsledamot;
          </note>
          <note>
            dels att Annika Jonsell (m) utsetts till ny ledamot av riksdagen
            fr.o.m. den 10 oktober 1995 sedan Per
          </note>
          <note>
            Stenmarck (m) entledigats från sitt uppdrag som riksdagsledamot;
          </note>
          <note>
            dels att Ingbritt Irhammar (c) utsetts till ny ledamot av riksdagen
            fr.o.m. den 11 oktober 1995 sedan
          </note>
          <note>
            Karl Erik Olsson (c) entledigats från sitt uppdrag som riksdagsledamot;
          </note>
          <note>
            dels att Bo Könberg (fp) utsetts till ny ledamot av riksdagen
            fr.o.m. den 10 oktober 1995 sedan Hadar
          </note>
          <note>
            Cars (fp) entledigats från sitt uppdrag som riksdagsledamot.
          </note>
          <note>
            Från Riksskatteverket har också, i samtliga fall, inkommit nya
            bilagor till tidigare utfärdade bevis för ersättare för riksdagsledamöter.
          </note>
          <note>
            Valprövningsnämnden har denna dag granskat bevisen för de nya
            ledamöterna och de nya bilagorna till bevis för ersättare och
            därvid funnit att de blivit utfärdade i enlighet med 15 kap. 1
            § vallagen.
          </note>
          <note>
            Stockholm den 12 oktober 1995
          </note>
          <note>
            Lars Tottie/
          </note>
          <note>
            Sven-Georg Grahn
          </note>
          <note>
            3 § Anmälan om utskottens presidier
          </note>
          <note>
            Förste vice talmannen meddelade att till ordförande resp. vice
            ordförande i utskotten hade valts följande ledamöter:
          </note>
          <note>
            konstitutionsutskottet
          </note>
          <note>
            Birgit Friggebo (fp) ordförande
          </note>
          <note>
            Kurt Ove Johansson (s) vice ordförande
          </note>
          <note>
            finansutskottet
          </note>
          <note>
            Jan Bergqvist (s) ordförande
          </note>
          <note>
            Per-Ola Eriksson (c) vice ordförande
          </note>
          <note>
            skatteutskottet
          </note>
          <note>
            Lars Hedfors (s) ordförande
          </note>
          <note>
            Bo Lundgren (m) vice ordförande
          </note>
          <note>
            justitieutskottet
          </note>
          <note>
            Gun Hellsvik (m) ordförande
          </note>
          <note>
            Lars-Erik Lövdén (s) vice ordförande
          </note>
          <note>
            lagutskottet
          </note>
          <note>
            Agne Hansson (c) ordförande
          </note>
          <note>
            Anita Persson (s) vice ordförande
          </note>
          <note>
            utrikesutskottet
          </note>
          <note>
            Viola Furubjelke (s) ordförande
          </note>
          <note>
            Göran Lennmarker (m) vice ordförande
          </note>
          <note>
            försvarsutskottet
          </note>
          <note>
            Arne Andersson (m) ordförande
          </note>
          <note>
            Britt Bohlin (s) vice ordförande
          </note>
          <note>
            socialförsäkringsutskottet
          </note>
          <note>
            Maj-Inger Klingvall (s) ordförande
          </note>
          <note>
            Gullan Lindblad (m) vice ordförande
          </note>
          <note>
            socialutskottet
          </note>
          <note>
            Sten Svensson (m) ordförande
          </note>
          <note>
            Bo Holmberg (s) vice ordförande
          </note>
          <note>
            kulturutskottet
          </note>
          <note>
            Åke Gustavsson (s) ordförande
          </note>
          <note>
            Elisabeth Fleetwood (m) vice ordförande
          </note>
          <note>
            utbildningsutskottet
          </note>
          <note>
            Jan Björkman (s) ordförande
          </note>
          <note>
            Beatrice Ask (m) vice ordförande
          </note>
          <note>
            trafikutskottet
          </note>
          <note>
            Monica Öhman (s) ordförande
          </note>
          <note>
            Per Westerberg (m) vice ordförande
          </note>
          <note>
            jordbruksutskottet
          </note>
          <note>
            Lennart Daléus (c) ordförande
          </note>
          <note>
            Sinikka Bohlin (s) vice ordförande
          </note>
          <note>
            näringsutskottet
          </note>
          <note>
            Birgitta Johansson (s) ordförande
          </note>
          <note>
            Tredje vice talman Christer Eirefelt (fp) vice ordförande
          </note>
          <note>
            arbetsmarknadsutskottet
          </note>
          <note>
            Johnny Ahlqvist (s) ordförande
          </note>
          <note>
            Elver Jonsson (fp) vice ordförande
          </note>
          <note>
            bostadsutskottet
          </note>
          <note>
            Knut Billing (m) ordförande
          </note>
          <note>
            Lennart Nilsson (s) vice ordförande
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1995/96:5 till lagutskottet
          </note>
          <note>
            1995/96:11 till försvarsutskottet
          </note>
          <note>
            1995/96:22 till justitieutskottet
          </note>
          <note>
            1995/96:42 till utrikesutskottet
          </note>
          <note>
            1995/96:49 och 52 till justitieutskottet
          </note>
          <note>
            1995/96:55 till skatteutskottet
          </note>
          <note>
            1995/96:59 till konstitutionsutskottet
          </note>
          <note>
            1995/96:63 och 66 till finansutskottet
          </note>
          <note>
            1995/96:69 till socialförsäkringsutskottet
          </note>
          <note>
            1995/96:70 och 74 till näringsutskottet
          </note>
          <note>
            1995/96:76 till jordbruksutskottet
          </note>
          <note>
            1995/96:82 och 88 till lagutskottet
          </note>
          <note>
            Skrivelse
          </note>
          <note>
            1995/96:13 till näringsutskottet
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1995/96:33 Ändring av samarbetsöverenskommelsen mellan Danmark,
            Finland, Island, Norge och Sverige (Helsingforsavtalet)
          </note>
          <note>
            1995/96:61 Former för verksamhet som är beroende av statligt
            stöd, m.m.
          </note>
          <note>
            1995/96:84 Borttagande av innehavsanteckningar från inskrivningsregistret
          </note>
          <note>
            Skatteutskottets betänkande
          </note>
          <note>
            1995/96:SkU1 Grön olja i jordbrukstraktorer
          </note>
          <note>
            6 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 12 oktober
          </note>
          <note>
            1995/96:32 av Ann-Kristine Johansson (s) till
          </note>
          <note>
            jordbruksministern om importen av finska ägg
          </note>
          <note>
            1995/96:33 av Lennart Daléus (c) till
          </note>
          <note>
            näringsministern om Vattenfall och kärnkraften i
          </note>
          <note>
            energisystemet
          </note>
          <note>
            1995/96:34 av Ulla Hoffmann (v) till statsrådet
          </note>
          <note>
            Leif Blomberg om Lettland och asylrätten
          </note>
          <note>
            1995/96:35 av Ulla Hoffmann (v) till statsrådet
          </note>
          <note>
            Leif Blomberg om Utlänningsnämndens praxis
          </note>
          <note>
            1995/96:36 av Hans Stenberg (s) till
          </note>
          <note>
            kommunikationsministern om Vägverkets budgetarbete
          </note>
          <note>
            1995/96:37 av Lars Leijonborg (fp) till statsrådet
          </note>
          <note>
            Leif Blomberg om uppehållstillstånd för omhändertagna barn och
            ungdomar
          </note>
          <note>
            1995/96:38 av Stig Grauers (m) till
          </note>
          <note>
            försvarsministern om sjuktransporter med arméns
          </note>
          <note>
            helikoptrar
          </note>
          <note>
            1995/96:39 av Carin Lundberg (s) till
          </note>
          <note>
            finansministern om röd dieselolja
          </note>
          <note>
            1995/96:40 av Dan Ericsson (kds) till
          </note>
          <note>
            statsministern om vice statsministerns kontokort
          </note>
          <note>
            den 13 oktober
          </note>
          <note>
            1995/96:41 av Rigmor Ahlstedt (c) till
          </note>
          <note>
            civilministern om samverkan mellan företag inom
          </note>
          <note>
            detaljhandeln
          </note>
          <note>
            1995/96:42 av Inger Segelström (s) till
          </note>
          <note>
            kommunikationsministern om utbyggnaden av
          </note>
          <note>
            kollektivtrafiken i Stockholm
          </note>
          <note>
            1995/96:43 av Kerstin Warnerbring (c) till
          </note>
          <note>
            socialministern om bidragsfusk
          </note>
          <note>
            1995/96:44 av Torsten Gavelin (fp) till
          </note>
          <note>
            kommunikationsministern om enskilda vägar m.m.
          </note>
          <note>
            1995/96:45 av Carl Fredrik Graf (m) till
          </note>
          <note>
            finansministern om energiskatterna
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 oktober.
          </note>
          <note>
            7 § Kammaren åtskildes kl. 14.11.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. anf.
            20 (delvis)
          </note>
          <note>
            av tredje vice talmannen därefter t.o.m. anf. 66
          </note>
          <note>
            av andre vice talmannen därefter till sammanträdets slut
          </note>
        </div>
      </body>
    </text>
  </TEI>
</teiCorpus>
