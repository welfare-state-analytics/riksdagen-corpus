<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--110</head>
          <docDate when="1996-06-12 00:00:00">1996-06-12 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 LARS TOBISSON (m)
          </note>
          <note>
            Herr talman! I dag skulle talmannen ha blåst till halvtid för
            mandatperioden. Riksdagen skulle ha kunnat summera de två första
            åren av den socialdemokratiska regeringsperioden.
          </note>
          <note>
            Men så blev det inte. Regeringens oförmåga att för riksdagen
            lägga fram förslag på utlovad tid har föranlett oss moderater
            att begära att riksdagen fortsätter sitt arbete långt in på sommaren.
            Det är en självklar följd av de senaste månadernas utveckling.
            När regeringen inte förmår handla, får oppositionen överta ansvaret.
            En irriterad statsminister kallade det att göra
          </note>
          <note>
            "show av arbetslösheten". Nej, Göran Persson, det är att ta de
            arbetslösas svåra situation på allvar, att inte cyniskt låta dem
            vänta på att splittringen och villrådigheten inom regeringspartiet
            på något mirakulöst sätt skall övervinnas.
          </note>
          <note>
            När regeringen Carlsson tillträdde hösten 1994, förelåg ingen
            beslutsvånda. Tillsammans med Vänsterpartiet återreglerade den
            genast arbetsmarknaden.
          </note>
          <note>
            Skatterna höjdes i en takt som saknar motstycke. Till dags dato
            är skattehöjningarna 20 gånger större än vad
          </note>
          <note>
            Ingvar Carlsson ville tillstå i valrörelsen, närmare
          </note>
          <note>
            80 miljarder kronor. Sedan tog det slut. När skatterna höjts
            och arbetsmarknaden återreglerats, började regeringen bygga på
            den långbänk som i dag täcker det mesta av rikspolitiken.
          </note>
          <note>
            Sedan budgetpropositionen i januari 1995 har uppskov varit regeringens
            viktigaste handlingslinje. Det som skulle presenteras samma vår
            hänvisades till den s.k. tillväxtpropositionen till hösten. Dess
            huvudsakliga innehåll var, förutom nya skattehöjningar förstås,
            hänvisningar till ett fyrtiotal olika utredningar och ett förslag
            i fondsocialistisk anda om en sjätte
          </note>
          <note>
            AP-fondstyrelse.
          </note>
          <note>
            Inte ens regeringen själv verkade känna någon entusiasm över
            denna tillväxtpolitik. Propositionen var en "agenda", menade dåvarande
            finansminister
          </note>
          <note>
            Persson. En agenda för tillväxt, som paradoxalt nog förutspådde
            halverad tillväxttakt till sekelskiftet och som i övrigt sköt
            allt på framtiden.
          </note>
          <note>
            Vintern och den tidiga våren dominerades sedan av spektaklet
            inför den socialdemokratiska extrakongressen. Persson-planen såg
            dagens ljus. Den innehöll, förutom sedvanliga skatteskärpningar,
            en höjning av de nyligen sänkta ersättningsnivåerna i socialförsäkringarna,
            ett fribrev till kommunerna att bedriva för dyr verksamhet med
            lånade pengar och en räkneövning kring utbildningsplatser som
            redan fanns. I
          </note>
          <note>
            övrigt passade man igen.
          </note>
          <note>
            På partikongressen, som var den nya partiledningens chans att
            staka ut en egen kurs, tog sig uppskovspolitiken närmast parodiska
            uttryck. EMU - för svårt, det skjuter vi på. Arbetsrätten - för
            svårt, det skjuter vi på. Pensionerna - för svårt, det skjuter
            vi på, trots att det nyligen träffats en uppgörelse med de borgerliga
            partierna om ett nytt pensionssystem.
          </note>
          <note>
            Vi lever, herr talman, i ett land där arbetslösheten är stor
            och växande, där alla är överens om att de nya jobben måste komma
            ute i företagen och där regeringspartiet ämnar redovisa sin näringspolitik
            först nästa höst. Tre år in på mandatperioden!
          </note>
          <note>
            I vårpropositionen tvangs den nye finansministern revidera ned
            årets tillväxt mot bara 1 %. Men utöver nya skattehöjningar fanns
            där inte många förslag till åtgärder precis. De skulle komma i
            sysselsättningspropositionen i slutet av maj. Och nu vet vi att
            den, den kom inte alls. Regeringen förmådde inte ens samla sig
            till ett nytt uppskovsdokument.
          </note>
          <note>
            Det blev, ärade kammarledamöter, ingen rivstart för regeringen
            Persson. Det blev en tvärnit - i den mån någon som saknar styrfart
            kan tvärstanna.
          </note>
          <note>
            Regeringens sätt att hantera den ekonomiska politiken i allmänhet
            och arbetsrätten i synnerhet visar att socialdemokraterna saknar
            idéer om vad som skall göras, hur det skall göras och varför det
            skall göras.
          </note>
          <note>
            Regeringen har i brist på egen förmåga att ta ansvar i en lagstiftningsfråga
            utsett medlare för att övertyga
          </note>
          <note>
            LO om att de återställare regeringen genomförde vid sitt tillträde
            behöver återkallas. Men vilka medlas det emellan? Vem företräder
            den dryga miljon människor i Sverige som saknar ett riktigt jobb?
          </note>
          <note>
            En regering skall företräda hela folket. När det är uppenbart
            att enda möjligheten på arbetsrättens område är lagstiftning,
            är det regeringens skyldighet att framlägga lagförslag för riksdagen.
            Det är ni skyldiga era väljare, det är ni skyldiga svenska folket
            och, framför allt, det är ni skyldiga alla arbetslösa.
          </note>
          <note>
            Sverige är i recession, och arbetslösheten växer trots socialdemokraternas
            försök att prata ned den.
          </note>
          <note>
            Varslen om friställningar är fler än vid samma tid förra året,
            de lediga platserna färre. Ekonomiska bedömare reviderar ned sina
            tillväxtprognoser ytterligare, och AMS förutser ännu fler arbetslösa
            till hösten.
          </note>
          <note>
            När regeringen stod handfallen och villrådig, föreslog den borgerliga
            oppositionen konkreta åtgärder.
          </note>
          <note>
            Vi moderater lade i förrgår fram en partimotion med heltäckande
            förslag beträffande arbetsrätt, näringspolitik, skatter, utbildning,
            socialförsäkringar och arbetsmarknadspolitik. Vi siktar till genomgripande
            förändringar, men vi är också inställda på snabba dellösningar,
            där majoritet för sådana kan finnas.
          </note>
          <note>
            Men varför snubblar och vacklar ni socialdemokrater, Göran Persson?
            Varför har regeringen inte lyckats ge ens en antydan om en politik
            som kan leda till fler företag och riktiga jobb? Att halvera arbetslösheten
            med de begränsade förslag ni krystat fram tillsammans med Centern,
            det går helt enkelt inte.
          </note>
          <note>
            Kan ni inte bättre? Vet ni inte vad ni skall göra? Vill ni inte?
            Är det för obehagligt att fatta beslut som går emot den egna ideologin
            och retoriken? Får ni inte?
          </note>
          <note>
            Är det helt enkelt så att särintressen som är inbyggda i det
            socialdemokratiska partiet förbjuder er att fatta de beslut som
            är nödvändiga för att Sveriges ekonomi återigen skall växa och
            jobben bli fler?
          </note>
          <note>
            Jag tror att ett sammanfattande svar på de här frågorna är att
            socialdemokraterna inte förmår att tänka om och tänka nytt beträffande
            företagsamheten. De har ju sina ideologiska rötter i en idé som
            sett som sitt främsta mål att bekämpa förutsättningarna för företagande
            och företagare och därmed för tillväxt.
          </note>
          <note>
            I en krönika i det socialdemokratiska partiorganet
          </note>
          <note>
            Aktuellt i politiken funderade den förre partisekreteraren Leif
            Linde över företagandets villkor i Sverige.
          </note>
          <note>
            Linde anses tillhöra den handfull av förnyare som kan urskiljas
            i rörelsen. Han ville ju förnya så till den milda grad att han
            inte är partisekreterare längre.
          </note>
          <note>
            Linde skrev: "Vi kanske rent av ska börja gilla att folk vågar
            utveckla sina idéer om varor och tjänster till egna företag de
            kan leva på och utvecklas i."
          </note>
          <note>
            Denna försiktiga trevare formulerades alltså av en man som har
            anklagats för att vilja störta det socialdemokratiska idéarvet
            i fördärvet. Litet längre fram i artikeln hoppas han att det skall
            bli möjligt att ändra socialdemokraternas syn på företagare i
            framtiden:
          </note>
          <note>
            "Kanske kommer vi i partiet 2005 att skriva in i partiprogrammet
            att det finns företagare i Sverige."
          </note>
          <note>
            Betänk, ärade kammarledamöter, betänk detta att
          </note>
          <note>
            Sveriges största politiska parti om nio år kanske kommer att
            erkänna existensen av företagare i sitt partiprogram. Då inser
            ni allvaret och vidden av Sveriges problem. När det råder full
            enighet om att det är i den privata sektorn som jobben skall komma
            och när all politisk kraft borde ägnas åt att söka förbättra företagandets
            villkor, då behandlar ledande socialdemokrater företagare som
            om de inte existerade! Det är i detta glapp mellan dröm och verklighet
            som det svenska samhällets växtkraft förtvinar.
          </note>
          <note>
            Herr talman! Vi måste i denna kammare, men också i samhällsdebatten
            i övrigt, på allvar börja diskutera vad som är tillväxtens, företagandets
            och arbetets villkor. Det som oroar mig personligen kanske mest
            är hur den politiska debatten alltmer avlägsnar sig från normal
            analys och dialog. I energipolitiken och i arbetsmarknadsfrågorna
            märks det tydligast, men även i övrigt ser vi hur sakförhållanden
            alltmer underordnas det politiska spelet. Vem som skall göra upp
            med vem blir viktigare än vad man skall komma fram till. Energifrågan
            tycks mig inte längre gälla huruvida vi skall stänga av billig,
            effektiv, säker och ren svensk energiproduktion så att tusentals
            människor förlorar arbetet och vi alla blir fattigare. Nej, det
            viktiga är vilket annat parti regeringen skall få till stöd. Samma
            sak gäller arbetsmarknaden. "Vad säger
          </note>
          <note>
            LO" blir en viktigare frågeställning än "Vad säger de arbetslösa".
          </note>
          <note>
            Förklaringen till regeringens handlingsförlamning vad beträffar
            tillväxtpolitik och arbetslöshet står som jag ser det att finna
            i både ideologi och intressen inom rörelsen. För det finns områden,
            andra områden, där det utvecklas såväl glöd som envishet. Skattehöjarpolitiken
            har jag redan nämnt. Sjätte AP-fondstyrelsen drevs igenom här
            i kammaren i förra veckan. Jakten på friskolorna pågår oavbrutet.
            Och ständigt nya försök görs att mot alla rättsprinciper få kontroll
            över de forskningsstiftelser till vilka löntagarfondsmedlen förts.
            Häromdagen underkände Lagrådet det senaste förslaget i den vägen
            som rättsvidrigt. Jag vill fråga statsministern: Kommer regeringen
            likafullt att lägga fram detta lagförslag för riksdagen i september?
          </note>
          <note>
            Herr talman! Den åtgärdskompott som regeringen de senaste dagarna
            - och nätterna - i all hast har kokat ihop tillsammans med Centern
            löser inte landets, folkets och framför allt inte de många arbetslösas
            problem. De stora strukturfelen kvarstår. Det går inte att få
            i gång den ekonomiska tillväxten och få bukt med arbetslösheten
            så länge ingenting görs åt arbetsrätten och så länge regeringen
            envisas med att finansiera sina ingrepp - även de blygsamma skattelättnaderna
            - med skattehöjningar.
          </note>
          <note>
            Regeringen vill nu att alla skall ställa sig bakom målet att
            halvera den öppna arbetslösheten till 4 % vid sekelskiftet. Just
            begränsningen till den öppna arbetslösheten gör detta till ett
            skenmål. Varför inte 0 %?
          </note>
          <note>
            Med statistiska manipulationer och politiska beslut går det att
            helt avskaffa den öppna arbetslösheten -
          </note>
          <note>
            det visade ett land öster om oss för inte så värst länge sedan.
          </note>
          <note>
            Jag vill sluta med att ställa frågan till statsministern: När
            skall ni socialdemokrater sänka skatter och avreglera arbetslivet
            så att företagen kan erbjuda fler riktiga jobb? Då först minskar
            den verkliga arbetslösheten.
          </note>
          <note>
            (Applåder)
          </note>
          <note type="speaker">
            Anf. 2 OLOF JOHANSSON (c)
          </note>
          <note>
            Herr talman! Sverige är mitt uppe i en period av smärtsam ekonomisk
            sanering av de offentliga finanserna. Den uppgiften är inte slutförd.
            Andra stora uppgifter väntar. Det handlar om att trygga välfärden.
          </note>
          <note>
            Det handlar om att skapa förutsättningar för nya jobb och att
            återskapa framtidstron i samhället. Det handlar om att förbättra
            företagsklimatet med särskild inriktning på små och medelstora
            företag. Det handlar om att höja kompetensnivån. Det handlar om
            att bygga kretsloppssamhället och avveckla kärnkraften. Det handlar
            om att ta till vara hela Sverige. Målet är en hållbar utveckling.
            Förutsättningen för att det skall lyckas är beslutskraft och förmåga
            att samverka.
          </note>
          <note>
            Jag skall återkomma till dessa stora uppgifter, men jag vill
            börja i en annan ända - tyvärr, vill jag nog tillägga.
          </note>
          <note>
            Herr talman! I dag finns det en djup folklig misstro mot politiker.
            Den flyter upp till ytan i kölvattnet efter fallskärmsavtal och
            orimliga pensionsförmåner.
          </note>
          <note>
            Ett antal kommunala skandaler, vid utlandsresor och här hemma,
            har minerat demokratins farvatten. Demokratin lever farligt. I
            lagtolkningarnas gränsland, men långt över gränsen för vad som
            är moraliskt acceptabelt, har förtroendemän - för det är oftast
            män
          </note>
          <note>
            - misslyckats med att skilja på sina egna pengar och folkets
            pengar.
          </note>
          <note>
            Inget parti kan svära sig fritt från dessa övertramp.
          </note>
          <note>
            Insatsen är långt större än några tiotusentals kronor i black
            jack-marker. De som trampar över anständighetens gränser spelar
            hasard med människors förtroende för politiker - för alla politiker,
            och därmed för demokratin. Lagöverträdelser kan och skall beivras.
            Mot dumhet och maktfullkomlighet finns ingen försäkring.
          </note>
          <note>
            Däremot måste politiskt ansvar utkrävas.
          </note>
          <note>
            När gick det snett? Är det den tilltagande bolagiseringen och
            kommunernas ambition att alltmer uppträda på marknadens villkor?
            Men det kan väl inte vara ett marknadskrav att använda kommunala
            medel på porrklubb. Hade detta kunnat hända före den storskaliga
            kommunsammanslagningens tid? Svaret är sannolikt nej. När kommunalnämndens
            ordförande kände alla personligen fanns inget utrymme för excesser.
          </note>
          <note>
            Nu krävs en genomgripande moralisk rensning, och det här är allas
            uppgift. Nu måste svenska förtroendevalda hålla stånd mot frestelser
            på Bryssels och andra storstäders bakgator. Fallskärmsavtal kan
            och bör beskattas hårdare än andra inkomster. Därmed skulle fallskärmarna
            återfå sin faktiska innebörd, dvs.
          </note>
          <note>
            en anordning för nödutsprång från flygplan.
          </note>
          <note>
            Klarar vi inte gemensamt denna uppgift raseras stora delar av
            trovärdigheten för den svenska representativa demokratin. Stora
            värden står på spel. Det är hög tid för partierna att samordnat
            och vart för sig samlas kring åtgärder på detta område.
          </note>
          <note>
            Herr talman! De stora utmaningar vi står inför i
          </note>
          <note>
            Sverige, och som jag nämnde inledningsvis, kan inte mötas med
            bristande trovärdighet av det slag jag tidigare nämnde eller med
            ständig konfrontation -
          </note>
          <note>
            förstelnad blockpolitik med ständiga återställare i släptåg.
            Gårdagens svar är inte tillräckliga som lösning på dagens och
            morgondagens problem.
          </note>
          <note>
            Centerpartiet kommer med kraft att medverka till en brett förankrad,
            långsiktig och hållbar politik. Bäst formuleras svaren på de många
            frågorna på det politiska mittfältet. Sverige har inte råd med
            ytterkantspolitik eller konfrontation som politisk idé. Detsamma
            gäller för övrigt på arbetsmarknaden. Ansvaret vilar på alla konstruktiva
            politiska krafter att när så är påkallat lägga det partiegoistiska
            åt sidan och ta gemensamma tag. Det betyder mer av resultatpolitik
            och mindre av politiskt spel. Det borde vara en lättmotiverad
            position med hänsyn till både fyraåriga valperioder och splittrad
            partistruktur utan majoritetsregeringar.
          </note>
          <note>
            Centerpartiet har såväl under fyrklöverregeringen som i samarbete
            med den nuvarande regeringen tagit ett stort ansvar för saneringen
            av statens finanser, kanske mer än något annat parti under 1990-talet.
            Vi har inte gjort det i tron att det är en genväg till snabba
            opinionsklipp, om nu någon skulle tro det, utan därför att det
            är en nödvändighet för att skapa stabilitet i landet och förbättra
            förutsättningarna för en positiv utveckling på arbetsmarknaden.
            Vi har efterlyst nationell samling.
          </note>
          <note>
            Under våren har Centerpartiet och regeringen träffat en överenskommelse
            om vårbudgeten för att fullfölja saneringen av statsfinanserna.
            Det arbetet har hittills varit lyckosamt, oaktat vad pessimistkonsulterna
            försökt trumpeta ut.
          </note>
          <note>
            ? Räntan har sedan förra våren pressats ned med
          </note>
          <note>
            3,5 procentenheter.
          </note>
          <note>
            ? Kronkursen har förstärkts med mer än 15 %.
          </note>
          <note>
            ? Räntegapet mot Tyskland har pressats ned med drygt 2 procentenheter.
          </note>
          <note>
            ? Upplåningsbehovet har på ett år minskat från ca
          </note>
          <note>
            140 miljarder ned mot 50 miljarder kronor.
          </note>
          <note>
            ? Budgeten kommer att balansera, och statsskuldutvecklingen kommer
            att brytas långt tidigare än prognosticerat.
          </note>
          <note>
            Inflationen i Sverige är nu så låg att löneökningar blir löneökningar
            i reala belopp. Riksbanken har återkommande betonat att effekterna
            av budgetsaneringen och den politiska stabiliteten bakom denna
            ger ett flerfaldigt utrymme för att sänka styrräntorna. Sverige
            är på väg att få upp båda fötterna på fast mark i ekonomin.
          </note>
          <note>
            Centerpartiet kommer att fullfölja saneringen av statsfinanserna
            för att trygga den välfärd som omfattar alla i landet. Det är
            ju själva syftet med de åtgärder som vi tvingas genomföra. Det
            kommer bl.a. att förutsätta, som vi ser det, mer av grundtrygghet
            och att bördorna fördelas rättvisare. Vår grundtrygghetslinje
            innebär i det korta tidsperspektivet att de som har smalast ekonomiska
            marginaler skall stödjas först, genom ersättningstak. De som tjänar
            mest får ju betala detta.
          </note>
          <note>
            Herr talman! Arbetslösheten är det svenska samhällets värsta
            gissel för närvarande. Men den här världen är ju fylld av paradoxer.
            De som lyssnade på radio i morse kunde höra att vi i dagens värld
            har 73
          </note>
          <note>
            miljoner barnarbetare. Det är ett litet annat perspektiv än det
            vi diskuterar här i vårt idylliska land.
          </note>
          <note>
            Det går naturligtvis inte att kommendera fram jobb. En del kan
            vi som politiker besluta om här direkt, men för det mesta är vi
            beroende av att skapa förutsättningar som gör att marknaden reagerar
            åt rätt håll. Det går inte heller att påstå att jobb kan skapas
            med låtsaspengar, i synnerhet när risken är stor att räntorna
            stiger på nytt eller att kronan försvagas. Det är bara konkret
            finansierad handling som ger resultat.
          </note>
          <note>
            I går presenterades en överenskommelse mellan
          </note>
          <note>
            Centerpartiet och regeringen om åtgärder för nya jobb. Jag hoppas
            ärligt att alla konstruktiva krafter vill sluta upp i det arbete
            som kommer att bedrivas här i riksdagen under extrasessionen.
            Det är viktigt att riksdagen inte bara samlas därför att vi trivs
            ihop, utan att vi uträttar någonting samtidigt. Det skulle vara
            en styrka för landet om majoriteterna kan bli bredare. Då kan
            extrasessionen för riksdagen bidra till kampen mot arbetslösheten.
          </note>
          <note>
            Tonvikten i jobbpaketet ligger på småföretagssatsning, skatteväxling,
            en decentraliserad utbildningssatsning och fortsatt kretsloppsanpassning.
          </note>
          <note>
            Jobbpaketet är ett steg på vägen till lägre arbetslöshet, men
            det krävs mera. Varje halvår måste situationen stämmas av och
            ytterligare åtgärder övervägas för att nå och helst överträffa
            målet för överenskommelsen.
          </note>
          <note>
            Jobbpaketets innehåll torde vara hyggligt välkänt för de flesta.
            Centerpartiet medverkar nu åter till att understryka småföretagens
            roll som motor när det gäller att driva fram fler jobb. Regelförenklingar
            och införande av skattekonto aviseras. Arbetsrätten måste enligt
            vår uppfattning reformeras, helst genom att parterna på arbetsmarknaden
            kommer överens, gärna därefter kodifierat av riksdagen. Vi måste
            komma bort från synen på den arbetande människan som en utbytbar
            produktionsfaktor. Men så är det inte i dag. Det vore en styrka
            för hållbarheten i en ny arbetsrätt men också en styrka för sammanhållningen
            på arbetsmarknaden och mellan parterna och den politiska nivån
            om vi kunde på detta gemensamma sätt tackla de här svåra frågorna.
          </note>
          <note>
            Jobbpaketet innebär ett genombrott för skatteväxling som modell.
            Centerpartiet lanserade denna modell redan i början av 1970-talet.
            Trägen vinner, kan man säga. Nu tas steg för steg på vägen. Skatteväxling
            inträffar inte av sig självt; det kan jag försäkra. Se bara hur
            den europeiska unionen trasslar med sina energi- och koldioxidskatter.
            Vi handlar och når resultat. Andra har tyvärr hittills begränsat
            sig till att prata och låta det stanna vid det. Jag hoppas att
            det skall bli en ändring på den punkten.
          </note>
          <note>
            I regeringsställning introducerade Centerpartiet kretsloppsanpassningen
            av samhället. Nu tillförs ett program för nya åtgärder på 1,1
            miljarder kronor.
          </note>
          <note>
            Sambandet mellan ekonomi och ekologi betonas därmed. Detta måste
            följas av en överenskommelse för omställning av det svenska energisystemet,
            för att fullfölja svenska folkets besked att kärnkraften skall
            avvecklas. Den hör verkligen inte kretslopssamhället till - om
            vi inte vill upparbeta avfallet och sprida gifterna över generationer.
            Om vi lyckas med denna uppgift sätts en sten i rullning, som kommer
            att jämna marken för tiotusentals jobb i den gröna sektorn i
          </note>
          <note>
            Sverige. Dessutom, vilket är ännu viktigare, får den tekniska
            utvecklingen en ny inriktning, dvs. att man producerar saker som
            går att återanvända och återvinna på ett ekonomiskt och miljömässigt
            bra sätt.
          </note>
          <note>
            Avveckling ger utveckling, trots vad en del kärnkraftsanhängare
            säger. I stället för importerade miljöproblem kan vi skapa jobb
            här hemma genom användning av våra förnybara resurser och samtidigt
            rädda miljön. De som aldrig förstått poängen med ekonomiska styrmedel
            klagar nu över ökade skatter.
          </note>
          <note>
            Men den som byter till grön energi får ju lägre skatt, fler jobb
            här hemma och därmed en bredare skattebas för arbete.
          </note>
          <note>
            Jobbpaketet ger också ett kraftfullt stöd för utveckling i bygder
            och regioner, inom ramen för miljardprogrammet till småföretag,
            kretslopp samt investeringsbidrag inom EU-systemet till jordbruket.
            Centerpartiet får ofta alltför ensamt här i kammaren oroas för
            en negativ befolkningsutveckling i landets olika delar. Senast
            är det 15 av 24 län som minskar i befolkning. Men att utnyttja
            resurserna i hela landet måste vara en styrka för samhällsekonomin.
            En storsatsning på bioenergin har en särskilt positiv sysselsättningseffekt
            i regioner som är glesbefolkade. Detsamma gäller spridningen till
            de mindre högskolorna av de 30 000 nya platserna för högre utbildning,
            som kommer att skapa utveckling i hela landet. Samma decentralistiska
            tanke ligger bakom etableringen av fasta forskningsresurser vid
            de mindre högskolorna.
          </note>
          <note>
            Decentraliseringen till kommuner och län av arbetsmarknadsresurserna
            går i samma riktning och visar på ett trendbrott.
          </note>
          <note>
            Centerpartiet medverkar till en politik som förbättrar företagsklimatet,
            stimulerar kretsloppsanpassningen, förnyar energisystemet, avvecklar
            kärnkraften och låter hela Sverige leva. Vi försöker så gott vi
            kan att ta ansvar för landet.
          </note>
          <note>
            (Applåder)
          </note>
          <note type="speaker">
            Anf. 3 LARS LEIJONBORG (fp)
          </note>
          <note>
            Herr talman! Socialdemokrater och centerpartister tycker om att
            kalla sig själva för
          </note>
          <note>
            "folkrörelsepartierna". Med det menar de förmodligen att Socialdemokraterna
            står LO och vissa kooperativa organisationer nära och att Centern
            har en kontaktyta mot jordbrukets ekonomiska föreningsrörelse.
          </note>
          <note>
            Vi har aldrig godtagit det där språkbruket. Sådant som fackföreningar
            och producentkooperativa sammanslutningar tycker vi bör kallas
            intresseorganisationer. Folkrörelser är för oss ideella rörelser
            med mål bortom den egna plånboken - därmed inte sagt att det skulle
            vara något fel att organisera sig också för att främja sina egna
            intressen.
          </note>
          <note>
            Folkpartiet är ett folkrörelseparti. Besök vilken folkpartiförening
            som helst! Jag kan garantera att ni kommer att träffa ideellt
            engagerade människor, kanske någon från Naturskyddsföreningen,
            någon från
          </note>
          <note>
            Hem och skola, någon från en Amnestygrupp eller någon från Röda
            korset. Och säkert träffar ni några missionsförbundare. En växande
            grupp är verksamma i det som kallas nykooperationen; människor
            som t.ex. startat ett föräldradrivet daghem eller en friskola.
          </note>
          <note>
            Den här breda och levande kontakten med den ideella sektorn i
            vårt land har naturligtvis i hög grad satt sin prägel på vårt
            parti, på samma sätt som våra många småföretagare har gjort det.
            Man förstår vårt parti bara om man förstår den sociala bakgrunden.
            Vi tror på idealitetens kraft. Vi tror på frivillighet och initiativ.
            Vi tror på lokal variation och mångfald. Vi misstror monopol och
            likriktning.
          </note>
          <note>
            Birger Schlaug säger ibland att det är Luther som har förstört
            vårt land. Då skakar folkpartisterna i
          </note>
          <note>
            Gnosjö, Edsbyn, och Skellefteå på huvudet. Det är så långt från
            deras samhällsanalys som man över huvud taget kan komma. De tror
            att de egenskaper som förknippas med Luthers namn är precis vad
            Sverige behöver mer av: arbetsvilja, plikttrohet och en känsla
            av förvaltarskap inför det som har anförtrotts oss.
          </note>
          <note>
            Hur tråkigt det än är - fritid skapar inte välstånd.
          </note>
          <note>
            Det är arbete som skapar välstånd. Fritid kan skapa vällevnad
            - det är jag den förste att hålla med om.
          </note>
          <note>
            Men materiellt välstånd och välfärd som kan fördelas också till
            andra skapas av arbete. Det är vår utgångspunkt, och det är därför
            det känns så förfärande att se vårt samhälle förfalla och välfärden
            gröpas ur därför att vi som nation är oförmögna att släppa fram
            den skaparkraft som skulle kunna få många fler i arbete.
          </note>
          <note>
            Jag missunnar ingen av oss en välförtjänt semester, men i det
            läge som uppstått - med stigande arbetslöshet och en handlingsförlamad
            regering - var det nödvändigt att driva fram en extra sommarsession.
          </note>
          <note>
            Jag tror att alla nu inser det.
          </note>
          <note>
            Ett problem med socialdemokraternas s.k. folkrörelseförankring
            är just LO:s karaktär av intresseorganisation. Det står ju mer
            och mer klart att LO och andra fackföreningar ser sin roll som
            att företräda dem som har arbete och inkomst, dem som forskarna
            kallar insiders, medan outsiders, utan jobb och förankring i samhället,
            inte har någon maktstruktur som för deras talan. Mellan det socialdemokratiska
            partiet och LO finns ett beroendeförhållande, också av ekonomisk
            art, som gör att partiledningen gång på gång faller undan för
            LO-ledningens krav. Jag kan ge många exempel från de gångna åren.
          </note>
          <note>
            Jag har alltså en delvis annan bild än den som massmedierna förmedlat
            av det paket som lades fram i går. Visst knorrar LO-basen för
            att partiledningen kört över honom på ett par punkter, men ser
            man till helheten finns samma undfallenhet gentemot LO som i den
            s.k. Perssonplanen från i vintras. Tänk t.ex. på allt som inte
            finns i paketet:
          </note>
          <note>
            ? Det finns ingenting om arbetsrätten - för att LO
          </note>
          <note>
            givits vetorätt.
          </note>
          <note>
            ? Det finns ingen rejäl sänkning av arbetsgivaravgiften - för
            att LO inte gillar det.
          </note>
          <note>
            ? Det finns inget avskaffande av dubbelbeskattningen utan en
            halvmesyr - för att LO inte accepterar mera.
          </note>
          <note>
            ? Det finns ingen ordentlig finansiering av förslagen, därför
            att LO inte accepterar ytterligare besparingar.
          </note>
          <note>
            Hade vi lagt fram förslag till ökade statsutgifter och finansierat
            det med fastighetsförsäljningar hade ni varit förödande i er kritik.
            Men det är exakt vad ni själva nu gör när ni finansierar löpande
            utgifter med försäljningar inom Securum.
          </note>
          <note>
            För ett par veckor sedan sade en fackföreningsledare: "Tafsar
            partiledningen på arbetsrätten kommer den att få se ett ´rosornas
            krig´ som den aldrig skådat". Inför sådana hot faller partiledningen
            undan.
          </note>
          <note>
            Kanske är det just karaktären av intressepartier som gör att
            Socialdemokraterna och Centern har så lätt att finna varandra.
            Även den här gången kan ju
          </note>
          <note>
            Centern inregistrera framgångar just som intresseparti för jordbruket:
            ett särskilt investeringsstöd för lantbrukare skall införas.
          </note>
          <note>
            Men omvändningen av det jag menar är LO:s stora inflytande är
            att Centern har haft ganska begränsade framgångar när det gällt
            att skapa ett bra företagsklimat. Ta det här med skatteväxling,
            som Olof
          </note>
          <note>
            Johansson talade om. I vårbudgeten fick ni igenom att energiskatterna
            skulle höjas med 6 miljarder kronor. I
          </note>
          <note>
            går kom då äntligen växlingen: 2 miljarder i sänkta arbetsgivaravgifter.
            Men från det skall dras 1 miljard som förlängningen av sjuklöneperioden
            i praktiken höjer arbetsgivarnas kostnader med. Ni har alltså
            fått ut 1 miljard i sänkning mot 6 miljarder i höjning! Så dålig
            kurs får man bara i de skumma kvarteren! Olof
          </note>
          <note>
            Johansson talade här om frestelserna på bakgatorna -
          </note>
          <note>
            det här är inte grön skatteväxling utan svartväxling.
          </note>
          <note>
            Och nog är det konstigt att det är så oerhört svårt att få gehör
            för en stimulans till någon ny tjänstesektor som inte har starka
            intressegrupper, när det verkar gå så lätt att få subventioner
            till livsmedels- och byggbranschen, de två branscher som är och
            alltid har varit de mest subventionerade i detta land. I vårpropositionen
            var det skattestimulans till att reparera bostäderna. Nu är det
            stimulans till att byta bostäderna. Men stimulans till att städa
            bostäderna är fullständigt ideologiskt omöjligt, trots att vi
            vet att det skulle kunna hjälpa ett antal människor, sannolikt
            flera tusen, in på arbetsmarknaden.
          </note>
          <note>
            Under ett par dygn såg det ut som om tanken slagit rot också
            i den socialdemokratiska partiledningen, men så sade LO ifrån,
            och i samma ögonblick var idén död. Gudrun Schyman har fått mycket
            uppmärksamhet genom att ställa upp i Fångarna på fortet.
          </note>
          <note>
            Regeringen borde uppmärksammas mer för sin medverkan i det ständigt
            pågående dramat Fångarna hos facket.
          </note>
          <note>
            Socialdemokraterna brukar kritisera Moderaterna för deras krav
            på nedskärningar i välfärden. Jag kan dela en oro för att sådana
            värderingar som Moderaterna ger uttryck för på välfärdsområdet
            skulle få majoritet i vårt samhälle. Men om man tänker efter kan
            vi ju mycket väl hamna i en situation där det genomförs väl så
            stora nedskärningar i välfärden som Moderaterna pläderar för,
            därför att ni socialdemokrater misslyckats med att få fart på
            Sverige. De nedskärningsplaner som många landsting nu offentliggjort
            har utlöst en mycket stor oro. Enda sättet att hejda dessa nedskärningar
            är att få fler i arbete och växt i Sverige.
          </note>
          <note>
            En person som nekas operation struntar förmodligen i om skälet
            är att vårdens resurser försvunnit för att Tobisson sänkt skatterna
            eller för att Göran Persson misslyckats med att få bukt med arbetslösheten.
          </note>
          <note>
            Effekten på vården blir densamma.
          </note>
          <note>
            När ni lämnade över till oss 1991 var läget i Sverige att tusen
            jobb i veckan försvann. När vi lämnade över till er 1994 hade
            läget faktiskt vänt - tusen jobb i veckan tillkom. Nu har ni regerat
            - eller i alla fall suttit i Rosenbad - i två år. Nu försvinner
            det återigen tusen jobb i veckan. Det är inte bara förödande för
            de människor som drabbas direkt - det är också förödande för möjligheterna
            att klara kvaliteten i vården och skolan.
          </note>
          <note>
            Vi hörde här Olof Johansson tala om att räntorna gått ned sedan
            samverkan med regeringen inleddes.
          </note>
          <note>
            Det är sant. Men arbetslösheten är högre och sysselsättningen
            lägre. Tillväxten som då fortfarande var god har upphört. Därför
            måste kursen läggas om. Det vi såg i går var bara en liten kurskorrigering
            i en huvudriktning som bär åt fel håll. Det som behövs är en rejäl
            gir i riktning mot sådana åtgärder som ger växt:
          </note>
          <note>
            bra och stabila villkor för företagande, ett skattesystem som
            man kan lita på och som inte ständigt ändras, och som uppmuntrar
            arbete och sparande, satsningar på forskning och kvalitet i utbildningen
            och stabila statsfinanser. Vi har kommit en bit på väg genom den
            låga inflationen och ett något rimligare ränteläge, men det behövs
            mycket mer för att Sverige skall lyfta igen.
          </note>
          <note>
            Också själva målsättningen i paketet i går är otillräcklig. Det
            räcker inte att halvera den öppna arbetslösheten - det är den
            totala arbetslösheten som måste bekämpas.
          </note>
          <note>
            Paketet i går intensifierade kampen mot arbetslöshetssiffrorna
            mer än mot själva arbetslösheten. Människor ropar efter jobb,
            men ni ger dem kurser. Men redan i dag känner ju många som går
            i kurserna det hopplöst, därför att det inte finns några jobb
            som väntar när kurserna är slut.
          </note>
          <note>
            Herr talman! Låt mig sluta där jag började. Jag har själv levt
            mitt liv i folkrörelsemiljö. Jag tror att vi behöver levande folkrörelser
            nu mer än någonsin som motkraft till de segregerande och nedbrytande
            krafter som är en realitet i dag i vårt samhälle.
          </note>
          <note>
            För mig har det länge varit uppenbart att småföretagarna och
            föreningsmänniskorna har en hel del gemensamt. För övrigt finns
            det ju en del individer som kombinerar dessa roller i en och samma
            person. I
          </note>
          <note>
            båda fallen rör det sig om människor som inte väntar på att andra
            skall ge direktiv eller att någon i Stockholm skall lösa deras
            problem. De tar själva initiativ för att forma sin egen tillvaro
            och kanske också för att göra det bättre för andra.
          </note>
          <note>
            Jag vet att det finns övervintrande flummare från
          </note>
          <note>
            60-talet som tycker precis tvärtom: att ideella och kommersiella
            krafter är varandras absoluta motsatser.
          </note>
          <note>
            Men min erfarenhet är alltså en annan. Jag känner flera som jobbade
            engagerat och framgångsrikt i vården och skolan på 70- och 80-talen,
            men som nu är entusiastiska egna företagare. En del av dem säger
            t.o.m. att de är socialister, åtminstone till läpparnas bekännelse.
            Det enda som oroar dem nu är vad de politiska vänstermajoriteterna
            i riksdag och kommuner skall hitta på härnäst för att försvåra
            deras verksamhet.
          </note>
          <note>
            För mig är en folkrörelse av nyföretagande något av det bästa
            som skulle kunna hända Sverige. En sådan är också möjlig om politiken
            läggs om. En av mina viktigaste drivkrafter i politiken är att
            jag i själva verket är övertygad om att en sådan folkrörelse är
            nödvändig. Utan en sådan klarar vi inte de nya jobben. Och utan
            de nya jobben klarar vi inte välfärden.
          </note>
          <note>
            (Applåder)
          </note>
          <note type="speaker">
            Anf. 4 GUDRUN SCHYMAN (v)
          </note>
          <note>
            Herr talman! Jag vet inte om vi skall tävla om vilken som är
            den största och bredaste folkrörelsen, men jag tillhör åtminstone
            ett parti som det rör på sig i. Jag vet inte hur det är med Lars
            Leijonborg i det avseendet.
          </note>
          <note>
            Jag skulle vilja ta min utgångspunkt i en diskussion som handlar
            just om möjligheten för en människa att röra på sig i termer av
            att få komma till tals, att få bli lyssnad på, att få bli sedd
            och att känna att det spelar någon roll vad just hon eller han
            tycker och säger. I dag har väldigt många människor egen erfarenhet
            av att ingen faktiskt bryr sig, att ingen lyssnar och att ingen
            bryr sig om att ta reda på hur verkligheten ser ut. Det är väldigt
            många människor som känner att politiken har distanserat sig från
            det som är vardagen för många.
          </note>
          <note>
            Det förs en politisk retorik, och möjligen kan man säga att om
            man nu inte är fånge på ett fort, i LO, i
          </note>
          <note>
            Rosenbad eller i riksdagen eller vad det nu är, är ändå många
            människors uppfattning den att politikerna är fångna i den politiska
            retoriken och att den inte alltid avsätter några konkreta politiska
            beslut och några faktiska handlingar.
          </note>
          <note>
            När det gäller den extrasession som nu är framdriven av de borgerliga
            partierna för att vi har en hög arbetslöshet tror jag inte, uppriktigt
            sagt, att det är särskilt många människor som uppfattar den som
            något väldigt stort steg som kommer att ha en avgörande betydelse
            för arbetslöshetens utveckling. Jag tror att väldigt många människor
            uppfattar detta som ett politiskt spel. Jag tror att många förstår
            och inser att i princip inget av de beslut som vi kommer att fatta
            i juli i denna sal kommer att träda i kraft förrän den
          </note>
          <note>
            1 januari 1997. Det kommer inte att hända någonting när vi går
            ut härifrån den 12 juli. Detta sätt att bedriva politik upprör
            väldigt många människor och gör att man mister tilltron till politiken
            som ett verktyg för förändring.
          </note>
          <note>
            Många pratar om respekt. "Respekt för de arbetslösa", säger ofta
            Lars Tobisson och Moderaterna. Om man skall ta de arbetslösas
            situation på allvar tror inte jag att man skall ha en så låg nivå
            i a-kassan som
          </note>
          <note>
            75 %. Det gör det omöjligt för många arbetslösa att klara av
            sin enkla vardag med hyran, maten och kläderna. Tidningen får
            man säga upp osv. Detta gör faktiskt att många människor måste
            komplettera med socialbidrag. Det är en situation som är verklig
            för många i Sverige i dag. Tar man den situationen på allvar,
            ja då gör man någonting åt den. Då ser man till att a-kassenivån
            är sådan att det går att klara sig.
          </note>
          <note>
            Om man tar arbetslösas situation på allvar kan man inte lägga
            fram förslag som innebär att man puttar ut arbetslösa ur trygghetssystemet
            oavsett om de har fått jobb eller inte. Nu pratar jag om förslaget
            om den bortre parentesen. Det är väl inte att ta arbetslösas situation
            på allvar att säga: Tyvärr har du inte fått ett jobb nu när det
            har gått två år - kanske tre - så nu bryr inte vi oss om dig längre.
            Det tycker inte jag är att ta människor på allvar.
          </note>
          <note>
            Jag tycker inte heller att det att ta folk på allvar att säga
            till människor som är arbetslösa: Den enda chansen för dig att
            få jobb är att du har en mycket dålig trygghet i det jobb du eventuellt
            kommer att få. Det är att hävda att det är arbetsrätten som är
            skälet till arbetslösheten eller att vi har ett för rättvist lönesystem
            och att vi därför måste öka löneklyftorna. Att ha en sådan verklighetsbeskrivning
            när vi på ett seriöst sätt diskuterar problemet med arbetslösheten
            är inte att ta människor på allvar. Det är heller inte att ta
            människor på allvar att lägga fram en ekonomisk politik som innebär
            att kommuner och landsting kommer att få krympande utrymme under
            flera år framöver - -97,
          </note>
          <note>
            -98 och kanske -99 också; -96 är det så och -95 var det så.
          </note>
          <note>
            De krympande resurserna och den minskande andelen av den totala
            ekonomin har många av partierna i denna riksdag faktiskt varit
            med och beslutat om.
          </note>
          <note>
            Regeringen har lagt sådana förslag och Centerpartiet och kds
            har stött sådana förslag. Moderaterna lägger förslag om att det
            skall sparas ytterligare 50 miljarder under de kommande tre åren.
            Samtidigt står ni här och säger att ni är oroliga över att barn
            far illa i skolan. Ni är oroliga över att det finns köer inom
            sjukvården och över att gamla människor inte kan få den hjälp
            de behöver. Ni är oroliga över att hemtjänsten inte fungerar.
          </note>
          <note>
            Jag är också orolig. Väldigt orolig är jag över hur det ser ut
            i vardagen, väldigt orolig över så många ungar som far så illa
            i det skolsystem vi har i dag, där vi skall lägga grunden till
            den utvecklings- och utbildningsexplosion som vi vill ha. Jag
            är väldigt orolig över de gamla människor som ringer och säger:
            Vi kan inte gå och hämta ut vår medicin. Vi vet inte om pengarna
            räcker.
          </note>
          <note>
            Det finns mycket att vara orolig över. Men om man skall ta de
            människornas oro på allvar kan man inte stå här och föreslå en
            ekonomisk politik som innebär att det blir värre.
          </note>
          <note>
            Jag vet att den här frågan var uppe i går, och jag tror att den
            ställdes till moderaternas olika företrädare: Vad säger ni nu
            när vi håller på med nedskärningar i landstinget i Stockholm,
            där Vänsterpartiet tillsammans med Socialdemokraterna och Miljöpartiet
            tar ett ansvar för den situation som finns? Men vi lägger åtminstone
            fram förslag här i riksdagen som innebär att det skulle kunna
            se annorlunda ut.
          </note>
          <note>
            Jag skulle vilja veta hur ni förklarar det här. Jag tror att
            det är svårt för många att förstå detta. Antingen ljuger ni, eller
            också får ni gå ut och tala om att det här faktiskt är det ni
            vill.
          </note>
          <note>
            Denna bristande respekt för människors villkor och för människors
            oro tycker jag tyvärr också går igenom i de förslag som regeringen
            nu lägger fram.
          </note>
          <note>
            Jag tycker att det finns en rundgång i systemet när man säger
            att vi, samtidigt som vi skall skära ned inom offentlig sektor
            i den EMU-anpassning som pågår, ändå skall se till att de människor
            som puttas ut ur systemet skall ha någonting att göra. De kan
            gå tillbaka till sina gamla jobb. De får litet mindre betalt,
            men de har ändå något vettigt att göra.
          </note>
          <note>
            För en enskild individ är det naturligtvis bättre att ha något
            vettigt att göra än att sitta hemma och vara passivt arbetslös.
            Men hur uppfattar en människa - en kvinna i 55-årsålderna som
            har jobbat inom sjukvården i 13 år - situationen att först bli
            uppsagd och sedan efter två år komma tillbaks till samma jobb
            och göra det jobb som hon är väldigt duktig på att göra, men då
            under betydligt mer förödmjukande omständigheter? Jag tycker inte
            att det är ett klokt sätt att hantera människor på.
          </note>
          <note>
            Det finns en oroande siffra i dag. Det handlar om bristen på
            framtidsperspektiv och kvinnoperspektiv.
          </note>
          <note>
            Det är det faktum att födelsetalet aldrig har varit lägre i Sverige.
            Detta födelsetal har mätts i 250 år, och nu är det lägre än någonsin.
            Det säger en del om hur man ser på sin situation och på framtiden
            och om viljan att satsa framåt.
          </note>
          <note>
            Denna brist på respekt för demokratin tycker jag går igen också
            om man ser det i ett litet vidare perspektiv, t.ex. vad gäller
            diskussionen om EU och
          </note>
          <note>
            Europas framtid och Sveriges roll där. Jag fick i min hand i
            går en skrift. "I EU 1995", heter den. Förordet är undertecknat
            av Göran Persson. Det sägs att regeringen vill veta vad människor
            i Sverige tycker om
          </note>
          <note>
            EU och hur vi ser på EU:s fortsatta utveckling. Man vill höra
            folkets röst om EU, säger man. Man har tryckt upp broschyren och
            skickat ut den, inte till så många ställen, men till några skolor
            och några bibliotek.
          </note>
          <note>
            Där har man stoppat undan den i någon byrålåda, för man har inte
            förstått att det var en form av remissmaterial. Men det var det.
            Alla inbjuds här att ha synpunkter före den 1 maj i år. Sedan
            skall alla de synpunkter som har lagts fram samlas ihop, och så
            skall det göras en särskild skrift som talar om hur svenska folket
            ser på EU.
          </note>
          <note>
            Vid en kontroll i går på Utrikesdepartementet tror jag att det
            var 15 som hade svarat. Det är väl något torftigt om man tänker
            sig en bred folklig remiss för att just göra folkets röst hörd
            i EU-frågan.
          </note>
          <note>
            Jag skulle väldigt gärna vilja veta vad man skall göra åt detta.
            Jag vet att remisstiden har förlängts till den 15 juli, men det
            räcker inte. Om man är seriös när man vill att människor skall
            få göra sin röst hörd måste man också se till att det ges möjlighet
            till det, både vad gäller Europafrågor och vad gäller de politiska
            vardagsfrågorna. Då kan vi inte ha denna elitisering av politiken,
            där man koncentrerar den politiska eliten kring ekonomin. Sedan
            skickar man ut problemen i den s.k. verkligheten - ut i kommunerna
            och ut på lokalkontoren. Där skall man sopa ihop resterna.
          </note>
          <note>
            Det går inte ihop. Jag tror att det är ett mycket stort problem.
            Jag skulle väldigt gärna vilja att vi fick en diskussion i riksdagen
            om demokratins villkor och hur vi skall upprätthålla och vidareförmedla
            respekt för människors liv och erfarenheter.
          </note>
          <note>
            (Applåder)
          </note>
          <note type="speaker">
            Anf. 5 BIRGER SCHLAUG (mp)
          </note>
          <note>
            Herr talman! Ledamöter! Alla ni 80 000 som lyssnar på radio eller
            ser på TV!
          </note>
          <note>
            Göran Persson ser en ljusning när det gäller att minska arbetslösheten,
            har vi fått veta. Den ljusning och det sken som han ser vid horisonten
            är nog i själva verket skenet som bedrar.
          </note>
          <note>
            Det finns nämligen ingenting som tyder på att regeringen kan
            halvera arbetslösheten till sekelskiftet -
          </note>
          <note>
            inte om man menar att människor skall få vanliga jobb inom den
            offentliga eller privata sektorn.
          </note>
          <note>
            Miljöpartiet och jag menar att regeringen för en mycket destruktiv
            politik. Det är en skaldig politik.
          </note>
          <note>
            Socialdemokraterna vill nämligen lappa och laga på sönderfallande
            system för att låta skenet bedra.
          </note>
          <note>
            Herr talman! Alla ni som lyssnar! Vi i Miljöpartiet menar att
            det är dags för stora kirurgiska ingrepp så att vi kan skära bort
            allt det politiska dödkött som präglar arbetsmarknadspolitiken
            i Sverige i dag. Vi måste sluta plottra, sluta lappa, sluta laga
            på det som är fallfärdigt. Nu måste vi gå vidare. I stället för
            unkna och traditionella lösningar som såväl Socialdemokraterna
            som Moderaterna och andra borgerliga partier förespråkar borde
            vi lyfta blicken, ge visionerna luft under vingarna och rikta
            in oss på att bygga det goda samhället i social och ekologisk
            balans.
          </note>
          <note>
            Låt oss fundera ett tag. Det är egentligen alldeles fantastiskt
            att vi inte behöver arbeta så mycket för att klara vår försörjning.
            Det är fantastiskt att vi nu skulle kunna dela på jobben, öka
            vår fria tid och inse att livet är så mycket större, vidare och
            djupare än bara lönearbete. Det är nu vi har chansen att sänka
            arbetstiden och dela på jobben.
          </note>
          <note>
            Sänkt arbetstid ger fler människor tillträde till arbetsmarknaden.
            Det ökar livskvaliteten både för dem som i dag saknar jobb och
            för dem som jobbar så mycket att de inte har tid med så mycket
            annat än just lönearbetet. Sänkt arbetstid ökar jämställdheten
            mellan man och kvinna, ökar möjligheten till delaktighet i samhället
            och kan ge många barn en mycket tryggare och bättre uppväxt.
          </note>
          <note>
            I går fick vi höra finansminister Erik Åsbrink uttala att sänkt
            arbetstid innebär att man delar på arbetslösheten. Det är ett
            fullständigt absurt påstående och ett intellektuellt moras, hävdar
            jag, från Sveriges finansminister. Sveriges finansminister 1996
            talar som om 40-timmarsveckan var en naturlag.
          </note>
          <note>
            Delar Göran Persson sin finansministers uppfattning när det gäller
            synen på arbetstiden?
          </note>
          <note>
            Andra, främst nyliberala tänkare från Moderaterna och Folkpartiet,
            brukar hävda att 35-timmarsveckan är planekonomi, medan 40-timmarsveckan
            skulle vara marknadsekonomi. Jag skulle vilja fråga Lars Leijonborg
            vad 48-timmarsveckan då var. Var det marknadsekonomi eller var
            det planekonomi, eller har normalarbetstiden inte alls med det
            ekonomiska systemet att göra, utan är något helt annat?
          </note>
          <note>
            Herr talman! Vi måste lära oss att anpassa arbetstiden till verkligheten.
            Det finns ingen verklighet i framtiden som kan leda till full
            sysselsättning om vi har kvar 40-timmarsveckan. Envisas moderater
            och socialdemokrater och andra att hålla fast vid 40-
          </note>
          <note>
            timmarsveckan kommer arbetslösheten att vara mycket hög. Vi kommer
            att få se det ena kostsamma plottrandet efter det andra, för att
            i panik försöka upprätthålla skenet av att systemet fungerar.
          </note>
          <note>
            Miljöpartiet kräver att vi fattar beslut om att sänka arbetstiden
            till 35 timmar i veckan. Det ger oss lågt räknat 200 000 nya jobb.
          </note>
          <note>
            Arbetslösheten finansieras med skatter, dvs. att vi delar på
            pengarna för att människor skall få det något så när drägligt
            när de är arbetslösa. Det är bättre att vi delar på jobben.
          </note>
          <note>
            Det finns tre grundläggande sätt att försöka komma till rätta
            med arbetslösheten. Den första varianten är att öka löneklyftorna,
            som i USA, vilket Moderaterna och andra nyliberaler förordar.
            Det har praktiserats i USA, och det ger faktiskt en del jobb.
            Men det leder också till kraftigt ökade klyftor i samhället.
          </note>
          <note>
            Vi menar att det är en dålig modell. Miljöpartiet menar på fullt
            allvar, även om det är som att svära i kyrkan att säga det i denna
            församling, att jämlikhet är effektivt. Det finns inget så effektivt
            i ett samhälle som jämlikhet. Då tar man nämligen till vara alla
            människors resurser.
          </note>
          <note>
            Den andra varianten för att lösa arbetslösheten är att generellt
            öka efterfrågan. Det kan låta bra. Vi stimulerar efterfrågan.
            Ekonomin får fart. De ekonomiska hjulen börjar snurra, och det
            skapas fler arbetstillfällen. Det är bara det att vi inte kan
            konsumera oss ur krisen i vår del av världen. Vi har Riokonferensen
            - FN:s miljökonferens - som ett lysande exempel på att det i vår
            del av världen inte går att generellt sett öka konsumtionen. Då
            slår vi i det ekologiska taket med stora både sociala och miljömässiga
            bakslag som följd.
          </note>
          <note>
            Den tredje varianten för att man skall komma till rätta med arbetslösheten
            är faktiskt att anpassa normalarbetstiden till verkligheten. Jag
            hoppas att Margareta Winberg - tidigare ordförande i det socialdemokratiska
            kvinnoförbundet - som sitter här håller med mig om att det är
            viktigt att sänka arbetstiden.
          </note>
          <note>
            Varför får vi inte höra samma sak från finansministern och statsministern?
            Skall Margareta Winberg ytterligare en gång, i nästa valrörelse,
            åka omkring som ett radikalt alibi och lura svenska folket att
            Socialdemokraterna verkligen vill sänka arbetstiden. Uppenbarligen
            vill inte den man som sitter snett framför henne till vänster,
            Göran Persson, införa en sänkt arbetstid.
          </note>
          <note>
            Jag tycker att den politik som Göran Persson företräder är destruktiv.
            Det räcker inte att lappa och laga.
          </note>
          <note>
            Den gamla tiden är förbi. Vi är på väg in i 2000-talet.
          </note>
          <note>
            Industrialismens tid är förbi. Sambandet mellan ekonomisk tillväxt
            och sysselsättning finns inte längre på samma sätt som tidigare.
            Därför behövs det grundläggande förändringar.
          </note>
          <note>
            Göran Persson hävdade i förrgår i en intervju att den politik
            som han står för är mästerlig. Jag hörde det i radion. Jag vill
            minnas att kejsaren sade något liknande om det obefintliga tyget
            i berättelsen om kejsarens nya kläder. Det är tragiskt att se
            Göran
          </note>
          <note>
            Persson stå där och kraftfullt deklarera - med retorikens och
            skådespelets alla knep - att han är klädd när han i själva verket
            är ganska naken. Vi kommer inte till rätta med arbetslösheten
            om vi inte sänker arbetstiden.
          </note>
          <note>
            Herr talman! Min uppfattning är att begreppen högern och vänstern
            i politiken är förbrukade. Socialdemokraterna och de borgerliga
            för ungefär samma ekonomiska politik när de väl kommer i regeringsställning,
            även om man hojtar litet i oppositionsställning. I grunden är
            man barn av en annan tid. Man söker hitta gamla lösningar på nya
            problem, och den politik som man för grundas på hundra år gamla
            ideologier. De är inte hållbara. Vänstern och högern är mer lika
            än olika. Det är ett stort problem. Problemet är inte att de borgerliga
            och Socialdemokraterna tycker olika. Problemet är att de tycker
            så förbaskat lika i en massa avgörande frågor. Det är Sveriges
            stora dilemma just nu. Skattereformen är underfinansierad.
          </note>
          <note>
            Medlemskapet i EU skulle frälsa oss från ondo. Det handlar om
            improduktiva investeringar i ett JAS-plan vars ekonomiska ram
            nu har nått hisnande 67 miljarder kronor. Det handlar om betongprojekt,
            som om målet vore att hela landet skall asfalteras på det att
            alla skall bli lyckliga.
          </note>
          <note>
            Vi är på väg in i en ny tid. Vi måste tänka på ett fullständigt
            nytt sätt. Vi måste kasta bort gamla sanningar och inse att en
            ny tid väntar.
          </note>
          <note>
            Det är lustigt att höra Folkpartiet och Moderaterna i den här
            debatten. Deras minne är som en adventskalender; det finns lucka
            efter lucka. Det är fantastiskt att höra dem skälla på den här
            regeringen. Den gör i stort sett samma sak som den borgerliga
            regeringen gjorde. Varför minns ni inte? Om det är någon som är
            ansvarig för statens dåliga ekonomi i Sverige är det väl ändå
            den gamla borgerliga regeringen. Ni hade ansvaret.
          </note>
          <note>
            Alf Svensson har inte varit uppe i talarstolen ännu, men han
            kommer så småningom. Det är lustigt att han har satt sig i nyliberalernas
            båt tillsammans med moderaterna och folkpartisterna. Alf Svensson
            glömmer att nyliberalerna har ersatt sin nästa med sitt bästa.
            Jag tycker att Alf Svensson skall tänka över vilket anhang han
            alltmer börjar beblanda sig i.
          </note>
          <note>
            Herr talman! Staten måste spara. Det är sant.
          </note>
          <note>
            Miljöpartiet delar inte den märkliga uppfattning som framför
            allt Vänsterpartiet framför i buskpropagandan. Den innebär att
            man kan lova allt till alla. Vi i
          </note>
          <note>
            Miljöpartiet lovar inte guld, men vi lovar gröna skogar och ett
            människovärdigt samhälle. Vi lovar inte en ökad konsumtion för
            alla. Vi menar på fullt allvar att vi som har det väldigt bra
            i Sverige faktiskt inte kommer att få mer. Vi får litet mindre
            i framtiden.
          </note>
          <note>
            Men vi skall fördela resurserna på ett riktigt sätt.
          </note>
          <note>
            Det är jättepopulärt att som politiker stå på torg och lova mer
            till alla om det bara blir s.k. ekonomisk tillväxt. Men den ekonomiska
            tillväxten för med sig en förödande baksmälla. Vi måste inse att
            ekonomisk tillväxt inte längre hänger ihop med sysselsättningskurvor.
            Det beror på att varenda företag som får några miljoner i vinst
            investerar dem för att få bort arbetskraften.
          </note>
          <note>
            En annan viktig fråga inför framtiden gäller en kraftig grön
            skatteväxling. Det handlar inte om det småplottrande som Centern
            och Socialdemokraterna säger att de har försökt inleda. Det handlar
            om en stegvis, mycket tydlig grön skatteväxling. Den innebär kanske
            att 100 miljarder kronor växlas från skatt och avgifter på arbete
            till miljörelaterade skatter. Men företagen och näringslivet måste
            veta hur det här skall gå till, när skatterna ökas på energi och
            utsläpp och när de minskar på arbete. Då har varje enskilt företag
            möjlighet att göra de optimala investeringarna vid exakt rätt
            tillfälle så att det fungerar rent företagsekonomiskt.
          </note>
          <note>
            Alla ni som lyssnar på radio och tittar på TV skall veta att
            Socialdemokraterna, Centern, Moderaterna och andra har röstat
            igenom att mediciner och läkemedel skall bli dyrare. Detta har
            skett trots att man vet att det finns människor, inte minst hårt
            drabbade pensionärer, som i dag faktiskt inte har råd att ta ut
            de mediciner som läkarna förskriver. Det heter att vi måste spara.
            Samtidigt som vi måste spara på dem som redan har det mycket illa
            ställt skickar regeringen, genom medlemskapet i EU, miljon efter
            miljon till projekt inom EU som ingen av oss egentligen vill ha.
          </note>
          <note>
            Samtidigt som man ökar kostnaderna för läkemedel och drar ned
            för de sämst ställda betalar vi varje år mångmiljonbelopp till
            grekisk tobaksodling och fransk vinodling.
          </note>
          <note>
            Vill vi ha det så? Vi kan inte styra vår egen ekonomi, hur vi
            skall använda våra egna pengar. Det är ett skäl så gott som något
            för oss i Miljöpartiet att säga att Sverige bör lämna EU. Vi kräver
            en ny folkomröstning efter regeringskonferensen så att svenska
            folket, precis som det danska, får chansen att säga sitt.
          </note>
          <note>
            I går ringde en jublande och lycklig medlem i
          </note>
          <note>
            Naturskyddsföreningen till mig. Han talade om ett genombrott
            för miljön. Jag tror att han hade hört Olof
          </note>
          <note>
            Johansson, eller Anna Lindh, i radion. Den här jublande glada
            medlemmen i Naturskyddsföreningen hade fått för sig att regeringen
            nu skulle satsa 1 miljard kronor på kretsloppssamhället. Det låter
            ju bra.
          </note>
          <note>
            Jag upplyste honom om att det visserligen handlade om 1 miljard
            men att det beloppet skulle gälla för fem år. Då var han litet
            tveksam. Det var inte den information som han hade fått via radion.
            Det är alltså 200
          </note>
          <note>
            miljoner kronor per år för en kretsloppsanpassning.
          </note>
          <note>
            Olof Johansson, Göran Persson och Anna Lindh hävdar att detta
            är ett rejält steg på väg mot kretsloppssamhället. Hur många kilometer
            motorväg motsvarar egentligen 200 miljoner kronor per år? Jag
            bara undrar. Är det en, två eller två och en halv mil motorväg?
          </note>
          <note>
            Samtidigt har pengarna för vindkraftssatsningen tagit slut. Jag
            undrar hur Centern och Socialdemokraterna ser på att det finns
            en kö vad gäller byggande av vindkraftverk men att pengarna till
            vindkraftsrabatten är slut. Varför skjuter ni inte till pengarna?
            Kanske innebär 100 eller 200 miljoner kronor att tusentals människor
            som i dag vill satsa på olika andelar i vindkraft skulle kunna
            köra i gång. Varför stoppar ni detta? Varför blir det ett vakuum
            i utvecklingen?
          </note>
          <note>
            Samma sak gäller allergisaneringen. Miljöpartiet och regeringen
            träffade en bra uppgörelse som innebar att kommuner skulle kunna
            allergisanera skolor och dagis. Även hushåll och dåliga bostäder
            skulle kunna allergisaneras. Det är ett faktum att vartannat barn
            som börjar skolan i dag har någon form av allergi. Det är en stor
            folksjukdom.
          </note>
          <note>
            Efterfrågan blev enorm, kanske mycket större än någon av oss
            kunde tro. 1 miljard kronor tog slut.
          </note>
          <note>
            Ännu mer tog slut, och nu fattas det 600-700 miljoner kronor
            som kommuner och andra vill ha för att allergisanera skolor och
            dagis. Detta är bra investeringar.
          </note>
          <note>
            De ger jobb. Men vad gör regeringen? Jo, i stället för att satsa
            på miljön och hälsan pytsar man ut generella
          </note>
          <note>
            ROT-bidrag för ett allmänt byggande. Man skall t.o.m. få bidrag
            för att bygga ut och bygga om utan att det finns något riktigt
            mål. Det kvantitativa tänkande som Socialdemokraterna tyvärr fortfarande
            står för är förödande. Vi måste tänka på kvalitet mer än på kvantitet.
          </note>
          <note>
            De bidrag och subventioner som ges till byggandet i framtiden
            måste ha en klar inriktning på miljö och hälsa. Man kan inte bara
            kasta ut mångmiljardbelopp för att användas precis hur som helst.
          </note>
          <note>
            Medlemskapet i EU har visat sig vara väldigt dyrt.
          </note>
          <note>
            Alla ni som lyssnar och som ser på TV skall veta att
          </note>
          <note>
            1997 beräknas medlemskapet kosta den svenska statskassan 22,5
            miljarder kronor. 1998 är summan uppe i
          </note>
          <note>
            25 miljarder kronor. Var och en kan ju bedöma om det är värt
            pengarna. Jag behöver inte säga vad jag tycker, men var och en
            som lyssnar kan bedöma om det är värt 25 miljarder kronor att
            vara medlem i EU.
          </note>
          <note>
            Jag undrar: Vad ger det oss?
          </note>
          <note>
            Flera partier i Sverige vill föra in Sverige i EMU
          </note>
          <note>
            också. Göran Persson har mycket klokt sagt att medlemskapet i
            EMU, EU:s monetära och ekonomiska union, är ett större steg än
            själva medlemskapet i EU.
          </note>
          <note>
            Jag delar den uppfattningen. Därför måste jag ställa frågan till
            Göran Persson: Göran Persson accepterade en folkomröstning om
            EU, varför då inte också acceptera en folkomröstning om EMU, som
            ändå är ett större steg för svenska folket än medlemskapet i EU?
          </note>
          <note>
            Enligt ett TT-meddelande har för övrigt finansminister Åsbrink
            sagt följande: Åtminstone på en punkt kräver en anslutning till
            EMU en grundlagsändring. Det gäller Riksbankens exklusiva rätt
            att ge ut sedlar.
          </note>
          <note>
            Jag har en konkret fråga till Göran Persson: Delar
          </note>
          <note>
            Göran Persson Erik Åsbrinks uppfattning om att det krävs en grundlagsändring
            före en eventuell anslutning till EMU? Ett ja eller ett nej vore
            väldigt bra att få. Delar statsministern sin finansministerns
            uppfattning?
          </note>
          <note>
            Herr talman! Slutligen har jag en fråga till Moderata samlingspartiet
            angående deras förslag om sysselsättning från i förrgår. I ett
            TT-meddelande säger
          </note>
          <note>
            Lars Tobisson nämligen följande: "Det viktiga är inte att nu
            tala om kostnader, utan att vidta åtgärder och strukturella reformer
            för att få människor i arbete och tillväxt i ekonomin. Då kan
            man inte se det som en kameral övning om det blir lika mycket
            intäkter som utgifter."
          </note>
          <note>
            Lyssna på detta! Vad är det karln säger egentligen? Betyder det
            här att ni moderater än en gång förespråkar stora ofinansierade
            skattesänkningar?
          </note>
          <note>
            Tror ni fortfarande på s.k. dynamiska effekter? Har ni inte lärt
            er någonting av att vi själva verket kanske inte vet ett dyft
            om de där dynamiska effekterna?
          </note>
          <note>
            Att dra undan så mycket skatt, som ni vill göra, från statskassan
            är förödande för både statens budget och framför allt för de människor
            i kommuner och landsting som drabbas av sämre sjukvård, sämre
            äldrevård och sämre skola. Jag tror nämligen inte att den stora
            delen av svenska folket delar Moderaternas och
          </note>
          <note>
            Lars Tobissons uppfattning att det egentligen kanske inte behövs
            någon sorts gemensam grundvälfärd utan att det skulle räcka med
            att pappa betalar.
          </note>
          <note>
            Om ni moderater numera förespråkar en så slapphänt budgetpolitik,
            precis som Vänsterpartiet ibland gör, då har ni intagit nydemokraternas
            populistiska nisch i allra högsta grad. Den nischen tycker jag
            borde vara ofylld i den svenska riksdagen.
          </note>
          <note>
            Vi i Miljöpartiet lovar inte guld, men vi lovar gröna skogar
            och ett människovärdigt samhälle.
          </note>
          <note>
            För övrigt anser jag att kärnkraften skall avvecklas fort.
          </note>
          <note>
            (Applåder)
          </note>
          <note type="speaker">
            Anf. 6 ALF SVENSSON (kds)
          </note>
          <note>
            Herr talman! Det gick litet varmt här för herr
          </note>
          <note>
            Schlaug. Han vet vad man skall säga innan man har talat.
          </note>
          <note>
            Sedan vill jag faktiskt mycket ärligt och seriöst säga att jag
            tycker att det skall finnas viss respekt för alla partier här
            i kammaren, och den typen av ord som
          </note>
          <note>
            "anhang" anstår knappast någon partiledare att tillvita något
            parti. Jag har i många avseenden andra uppfattningar än Birger
            Schlaug, Göran Persson och Gudrun Schyman, men anhang har vi inte
            här i kammaren.
          </note>
          <note>
            Om det går varmt, får man väl rekommendera litet vindkraft som
            kyler av.
          </note>
          <note>
            Herr talman! Det finns naturligtvis en risk för att vårt lands
            största problem, arbetslösheten, fastnar i något slags partipolitiskt
            taktiskt spel, och det är naturligtvis inte rimligt. Vi kan inte
            ena stunden göra gällande, vilket vi ju gör allesammans, att detta
            är vårt största sociala problem och sedan försöka nyttja det till
            något taktiskt spel. Jag tror att ingen egentligen vill göra det
            eller tänker göra det. Men Göran Persson måste ju förstå att vi
            nästan förväntar oss en viss tacksamhet från oppositionens sida
            över att denna proposition kom. Vad i all sin dar skulle ni fört
            fram i dag som ursäkter för att inte ha lagt fram den? Den har
            ju framlagts därför att oppositionen har drivit på. Ni har ju
            trots allt under tidigare valrörelser kejserligt skrutit över
            att kunna hantera arbetslösheten och, precis som det sades här,
            ändå skridit nakna i två år. Så det kan ni inte irriteras över
            eller kalla show, vilket ju skedde för några dagar sedan.
          </note>
          <note>
            Jag tror att regeringen hade velat lägga fram en proposition,
            ett s.k. sysselsättningspaket, den 28 maj, vilket man skriftligt
            för övrigt hade utlovat. Jag tror att socialdemokraterna vill
            komma till rätta med arbetsrättslagstiftningen. Men problemet
            har varit och är att man sitter fast i sina egna låsningar från
            valrörelsen och i sina egna förlegade ideologiska synsätt.
          </note>
          <note>
            Skall vi få fart på Sverige, måste vi få slut på de där gamla
            dogmerna om att det ständigt råder ett slags klasskamp ute i samhället.
            Det är inte så att arbetstagare klarar sig utan arbetsgivare och
            att arbetsgivare klarar sig utan arbetstagare. Det är inte så
            att företag utan vinster skapar nya arbetstillfällen, och en arbetsrättslagstiftning
            som blockerar är varken till gagn för den som har arbete eller
            för den arbetslöse. Får vi inte fart på hjulen, kan vi inte driva
            tillbaka arbetslösheten, och då drabbas alla - absolut alla. Detta
            är ju egentligen ingen LO- eller SAF-fråga. Det är en för hela
            nationen avgörande fråga.
          </note>
          <note>
            Vi kristdemokrater har aldrig tyckt något annat än att arbetslöshetsersättningen
            bör vara lägst 80 %. Men procentexercisen i sig ger ju inga nya
            jobb, som ger resurser och kan förbättra för de ekonomiskt sämst
            ställda. Alla ni på statsrådsbänkarna vet detta, men hjulspåren
            är så urgröpta efter alla förstamajtal och efter 1994 års valpropaganda
            att ni har sällsamt svårt att ta er upp ur dem. Ni har blivit
            er egen gamla retoriks fångar.
          </note>
          <note>
            I den motion som vi kristdemokrater väckte finns en lång rad
            konkreta förslag. Jag kunde här ta tid med att ta upp kravet på
            att modernisera arbetsrätten eller tala om att vi bör återgå till
            gamla regler för momsinbetalningar eller att vi bör behålla dagens
            arbetsgivarperiod i sjukförsäkringen osv., men jag vill stanna
            någon minut vid kravet på att tjänsteföretagandet bör stimuleras.
          </note>
          <note>
            Jag kan förstå att det blev för tufft för Margareta
          </note>
          <note>
            Winberg och Göran Persson att nu tala om att tjänstesektorn skall
            öppnas och att hemarbete och trädgådsarbete skall bli accepterade
            arbetsuppgifter och kallas riktiga jobb. Ni måste ju som sagt
            känna er förföljda av era egna valrörelsebudskap. Det skulle förstås
            vara hedervärt om ni tog avstånd från ert tidigare sarkastiska
            och fräcka tal om pigor och drängar. Det borde faktiskt inte vara
            för mycket begärt!
          </note>
          <note>
            Jag har märkt att ett ord som ofta kastas ut i denna debatt är
            ordet skattesubventionera. Då skall man riktigt markera att det
            är fråga om något helt orimligt, för det används på ett mycket
            negativt sätt. Men statsminister Persson är ju skattesubventionerad.
            Jag är skattesubventionerad. Våra hushåll är skattesubventionerade,
            och det finns nog en och annan ytterligare här i kammaren som
            kan sälla sig till den skaran.
          </note>
          <note>
            Sanningen är väl den att det är svårt för någon att inte göra
            det.
          </note>
          <note>
            Nu är det tydligen höjden av allt förnuft och all klokskap att
            det, när exempelvis snickaren skall sätta in treglasfönster i
            kåken, går bra med skattesubventionering. När målaren skall måla
            fönsterbågarna är det också bra med skattesubventionering. Men
            si om någon skall putsa fönsterrutorna, då får det inte bli tal
            om skattesubventionering.
          </note>
          <note>
            Om något sådant kommer på tal rusar etablissemanget ut, också
            här i riksdagen, de flesta med skattesubventionerad städhjälp,
            och ropar: Vi vill inte ha tillbaka pigsamhället!
          </note>
          <note>
            Vad är det för Don Quijote-verksamhet som bedrivs? Jag känner
            ingen som vill ha tillbaka 30-talets pigsamhälle. Vad är det man
            försöker fäkta emot, mer än egna fördomar?
          </note>
          <note>
            Tänk att vi som skryter med att sitta i världens mest jämställda
            parlament inte kommit längre än att det måste hojtas om pigor
            så fort det blir tal om hushållsarbete. Det kan inte finnas många
            här som gjort klart för sig att hushållsarbete lika väl kan utföras
            av män. Det kan väl inte vara skattesubventioneringen i sig som
            gör att man manar fram en bild av 30- och
          </note>
          <note>
            40-talens pigor. I så fall skulle så gott som varenda målare
            och snickare på vartenda bygge i konsekvensens namn kallas dräng.
          </note>
          <note>
            Tänk om vi, när vi talar om metallarbetare, skulle mana fram
            30-talets arbetsmiljöer och situation för metallarbetarna. Vem
            skulle då säga något annat än att man inte vill ha tillbaka metallarbetarsamhället?
          </note>
          <note>
            Ibland kan man på konstutställningar höra att folk frågar varandra:
            Är det där en fin tavla? Då är det ofta någon som lyfter på glasögonen
            och tittar nere i högra hörnet, vad det står för signatur. Sedan
            säger man: Ja, det är ett fint konstverk. Det är signaturen som
            gör det.
          </note>
          <note>
            Jag har en känsla av att ni är alldeles för måna om att titta
            på varifrån förslagen kommer, när vi talar om arbetsmarknadspolitiska
            åtgärder. Ni ser efter om signaturen är den röda och den rätta.
            Jag tycker att det är trist.
          </note>
          <note>
            Sluta att nedvärdera nödvändiga arbetsuppgifter och gör något
            konkret för att dränera den svällande svarta sektorn! Socialdemokrater
            och vänsterpartister i Danmark ställer upp för arbeten inom hushållssektorn.
            Här i Sverige permanentar man i stället svartjobben genom sin
            passivitet. Det som inte syns finns inte, enligt en gammal känd
            devis.
          </note>
          <note>
            Det finns inte något enda parti som sitter inne med någon simsalabimlösning
            för arbetslöshetsproblematiken. Vi måste, inte för partipolitikens
            skull utan för medmänniskors skull, ta till vara alla tänkbara
            förslag och ibland nyttja idéer som förr förkastades. Vartenda
            ärligt, enskilt arbete som skapas är en vinst. Det är bättre med
            ett tidsavgränsat arbete än med tidlös arbetslöshet.
          </note>
          <note>
            Jag känner inte en enda människa i något parti som vill ha tillbaka
            klassamhället. Men i dag har vi i
          </note>
          <note>
            Sverige 364 000 människor som är öppet arbetslösa och sammantaget
            egentligen 1 miljon som saknar arbete. Glöm inte att ingen tjänst
            är värre än att vara livegen i arbetslöshet.
          </note>
          <note>
            Herr talman! Jag är övertygad om att käbblet om arbetslösheten
            måste bytas mot gemensamma konkreta tag. Det handlar också om
            politikens trovärdighet, att de problem som i dag utgör ett gigantiskt
            folkhälsoproblem åtgärdas. Folk undrar givetvis vad vi politiker
            är till för, om åtgärder ständigt skjuts på framtiden och vi inte
            tar itu med människors ängslan, för att inte säga förtvivlan.
          </note>
          <note>
            Herr talman! Jag vill gärna upprepa att det är alla riksdagspartiers
            ofrånkomliga uppgift att nu engagera sig för att vinna tillbaka
            förtroendet för politiken och politikerna. Vi har kommit till
            ett skede i demokratins
          </note>
          <note>
            Sverige då vi politiker av alldeles för många uppfattas som förvanskare
            av sanningen. Jag vet att när man drar fram sådana påståenden,
            skall man ofta tillvitas att man själv tror sig vara moraliskt
            bättre och därför har något slags mandat att mästra andra. Låt
            mig då ärligt och ödmjukt få deklarera att jag inte en enda sekund
            går omkring här i Riksdagshuset och inbillar mig vara bättre än
            någon annan. Men jag har i stort sett under hela mitt politiska
            liv - och det börjar bli långt - fått arbeta under enkla förhållanden
            och utan någon stark eller stor skyddande partiapparat. Enbart
            därför tar jag mig friheten att påstå att svenskt partiväsende
            måste rehabiliteras. Svensk politisk heder måste återupprättas.
            Jag tror att det är bråttom.
          </note>
          <note>
            Det är nästan rörande att se och läsa hur det ena partiet efter
            det andra nu inrättar etikkommitteér. Vi har tydligen kommit därhän
            att förtroendevalda måste få sig tillsagt att det är sanning och
            inte lögn som skall gälla, att det är skillnad på mitt och ditt.
            Vi skall inte inbilla oss att det behövs några nya, tidigare okända
            regelverk eller normsystem. Vi skall inte ytterligare en gång,
            bildligt talat, tro oss vara kallade att uppfinna hjulet.
          </note>
          <note>
            Jag har hört att en del politiker nu påstår att den politiska
            krisen bara är ett resultat av affärsvärldens etiska 80-talskris.
            Så enkelt är det självfallet inte! Vi har trott och vi tror att
            det alltid finns tekniska lösningar på allt. Men den sociala ingenjörskonsten
            räcker inte för att skapa hederlighet och respekt för sanning.
          </note>
          <note>
            En del gjorde sig löjliga över de formuleringar som vi medverkade
            till i den nya läroplanen. Där står det nu om "kristen tradition
            och västerländsk humanism", som en del av de grundvärden skolan
            skall förmedla. Det är dags också för oss i den här kammaren att
            inte skämmas över vårt värdemässiga kulturarv. Det är dags att
            i alla de sammanhangen våga göra gällande att ett samhälle som
            skall hållas ihop enbart av tekniska lösningar kommer att haverera,
            att det krävs sammanhållande etiska värderingar och att man måste
            våga tala om varifrån dessa hämtas och vilka de är.
          </note>
          <note>
            Det fordras faktiskt nu, inte som ett ynkligt önskemål utan som
            ett oavvisligt krav, att politiker, ungdomsledare, företagare,
            fackliga företrädare tar på sig rollen att vara föredömen. Det
            är inte detsamma som moralism. Det är inte detsamma som att vi
            tror oss vara felfria. Det är detsamma som att vi tar ansvar för
            demokratin.
          </note>
          <note>
            Jag hörde ett socialdemokratiskt kommunalråd i
          </note>
          <note>
            TV-programmet Kvällsöppet deklarera att de tio budorden duger
            utmärkt. Professorn i psykiatri, Lars
          </note>
          <note>
            Jacobsson uttalade sig nyligen i Kommun Aktuellt.
          </note>
          <note>
            Han sade detsamma. Författaren Stig Claesson, Slas, skriver att
            de tio budorden kanske är vårt viktigaste kulturarv.
          </note>
          <note>
            I något slags vanföreställning har sentida generationer trott
            sig om att kunna anpassa moral och etik efter rådande praxis.
            Så har vårt viktigaste kulturarv till dels förslösats. Verkligheten
            har nu drivit oss tillbaka till intresset för sanning och rätt,
            heder och anständighet. Talet om den värdemässigt neutrala staten
            är, som väl är, på utdöende.
          </note>
          <note>
            Herr talman! Jag vill i sammanhanget också gärna påpeka att det
            är synnerligen viktigt att vi i partiers valrörelsepropaganda
            och agitation inte bygger in falskspel och dribbel med sanningen.
            Jag tror att ruffel och fiffel ofta börjar med ord. Varför skulle
            den som står för otrohet i ord och propaganda visa trovärdighet
            mot skattebetalare och i sitt beteende?
          </note>
          <note>
            Herr talman! Under de senaste månaderna har vi flera gånger kunnat
            läsa och höra hur ungdomar ser på framtiden, vad de värderar.
            Jag hoppas resultaten har nått oss alla. Man värderar familjemiljön.
            Man vill ha en mindre förflackad tillvaro än den man själv ofta
            upplevt.
          </note>
          <note>
            När nu parti efter parti bildar etiska kommittéer och söker efter
            normer och rättesnören, glöm då inte att också uppvärdera familjen,
            den öppna generösa, ansvarstagande och normöverförande gemenskap
            som inte kan ersättas med institutioner.
          </note>
          <note>
            Vi kristdemokrater har publicerat en rapport på temat Mer tid
            för barnen. Jag har all respekt för debatten om sextimmarsdag.
            När Birger Schlaug säger att det väl inte är någon naturlag med
            40 timmars arbetsvecka, frågar jag mig alltid om någon enda människa
            hävdat detta. När Gudrun Schyman vill minska veckoarbetstiden
            till 30 timmar är det inte svårt att förstå att många i hårda
            och slitsamma arbeten känner sig tilltalade. När hon påstår att
            man skulle kunna gå från 40 till 30 timmar med bibehållen lön
            borde förstås alla inse att hon tappat kontakten med verkligheten
            och dansat ut i den totala populismen, på tal om folkrörelser.
          </note>
          <note>
            Vi kristdemokrater skulle önska att alla dessa arbetstidsdebatter
            som ledstjärna eller motivation hade:
          </note>
          <note>
            Mer tid för barnen. Visst skall vi syssla med självförverkligande.
            Visst skall vi ivra för egen personlighetsutveckling. Men i hela
            vårt svenska samhälle borde det faktiskt eka i dag: Mer tid för
            barnen!
          </note>
          <note>
            Då är det orimligt att inte avskaffa nuvarande monopoltänkande
            och förmynderi. Föräldrar måste få känna sig betrodda. Riksdagspartier,
            vare sig de finns till höger eller till vänster, beter sig oklokt,
            menar jag, när de nu tydligen bestämt sig för att försämra bostadsbidraget
            just för de föräldrar som bestämt sig för att ge mer tid åt barnen.
          </note>
          <note>
            Valfrihet är det naturliga och odiskutabla. Är det något man
            kan vara tvärsäker på, också ekonomiskt, så är det att det vi
            satsar på barnen får vi mångfalt igen i trygghet och trivsel.
          </note>
          <note>
            Herr talman! Vi har ofta hört statsministern deklarera att alla
            skall vara med och bära bördor eller dra sitt strå till stacken
            för att räta upp vårt lands finanser.
          </note>
          <note>
            Detta är knappast ett rimligt påstående. Pensionärer som enbart
            har folkpension och pensionstillskott skall enligt vår bestämda
            mening inte vara med och bära tyngre bördor. Det är inte rimligt
            att försämra deras bostadsbidrag och att göra deras medicin- och
            tandvårdskostnader ännu högre.
          </note>
          <note>
            Så gott som dagligen kan vi läsa hur kommuner och landsting minskar
            resurserna till vården. Stockholms läns landsting skall minska
            resurserna med tre miljarder kronor. Att den politiska ledningen
            kan få detta att presenteras som nära nog en förbättring för
          </note>
          <note>
            Stockholmsregionens vårdbehövande är väl snudd på politiskt bedrägeri.
          </note>
          <note>
            Om det skulle vara så att det går att dra ned med tre miljarder
            - och att detta inte innebär en försämring
          </note>
          <note>
            - då bör ju nästan tidigare politiker och tjänstemän utpekas
            som rånare av traktens skattebetalare. Ärligheten kräver självfallet
            att man tillstår att vården för närvarande dramatiskt försämras.
          </note>
          <note>
            Jag hörde Gudrun Schyman stå här och fråga partiet vad det svarar
            sina medlemmar. Det kunde vara väldigt intressant att få höra
            Gudrun Schyman berätta vad hon svarar sina väljare här i Stockholmsregionen
            som är med om att dra ned 3 miljarder kronor - trots att hon var
            ute och lovade i valrörelsen att här skulle det minsann inte dras
            ned någonting! Här skulle man hålla på den nivå som rådde, och
            man kritiserade en tidigare neddragning på en miljard. Vad svarar
            Gudrun Schyman sina väljare?
          </note>
          <note>
            Jag känner till det där knepet att gå på andra partier och fråga:
            Vad svarar ni? Svara själv! Vad svarar
          </note>
          <note>
            Vänsterpartiet sina väljare? Ni visste ju, när ni var ute i valrörelsen
            1994, läget för Stockholms läns landstings ekonomi. Jag kan inte
            tänka mig något annat.
          </note>
          <note>
            Enligt Landstingsförbundets ordförande, socialdemokraten Bengt
            Holgersson, måste Landstingsförbundet dra ned sin verksamhet med
            6 %. Samtidigt flaggar HSU 2000, den stora sjukvårdsundersökningen,
            om att vården kommer att behöva ett resurstillskott på 8 %. Jag
            kan lova att vi kristdemokrater, med den tonstyrka vi har, kommer
            att se det som en huvuduppgift att i tid och otid hävda att vården
            inte får försämras, och att i synnerhet den s.k. oglamourösa vården
            måste erhålla resurser så att varje människa får en värdig behandling.
          </note>
          <note>
            Herr talman! Det kan heller inte tolereras att gravt handikappade
            skall utsättas för besparingar. Medmänniskor som har behov av
            personlig assistent kan omöjligt tillhöra de grupper som skall
            behöva ta ansvar för 80-talets sus-och-dus-ekonomi.
          </note>
          <note>
            Vi kristdemokrater vill också livligt beklaga att
          </note>
          <note>
            Sverige nu låter världens fattiga, de som saknar allt, vara med
            och betala. Hur kan man anse att de som till och med saknar ett
            glas rent vatten skall behöva vara med och städa upp efter bankkrascher
            och plastkortshärvor?
          </note>
          <note>
            Det kunde nog vara på sin plats att erinra om ett uttalande av
            John F Kennedy. Han sade vid något tillfälle att om vi få rika
            i världen inte bryr oss om de många fattiga, så har vi snart inga
            rika att bry oss om.
          </note>
          <note>
            Girigheten är roten till allt ont. Det märks i många sammanhang,
            t.ex. när det är tal om fallskärmar och löneavtal för höga chefer.
            Det märks också när vi här i kammaren börjar tala om att vi först
            måste se om vårt eget hus.
          </note>
          <note>
            Nu sviker den regering, som nära nog försökt monopolisera talet
            om global solidaritet. Den sviker de sämst ställda. Det borde
            finnas en rodnad över statsrådens ansikten i dag just av den anledningen.
          </note>
          <note>
            (Applåder)
          </note>
          <note>
            Anf. 7 Statsminister GÖRAN
          </note>
          <note>
            PERSSON (s)
          </note>
          <note>
            Herr talman! Jag hade egentligen planerat att hålla ett annat
            anförande än det jag nu skall hålla. Det beror på att vi har fått
            bevittna ett sådant totalt sönderfall och en så total brist på
            reaktion från de partiers sida som står utanför den uppgörelse
            som presenterades i går om hur vi skall pressa tillbaka den öppna
            arbetslösheten.
          </note>
          <note>
            Jag har lyssnat mycket noga. Det har funnits aggressivitet, och
            det har funnits bitterhet i debatten. Det har funnits våldsamma
            angrepp, men ytterst få har kommenterat de förslag som en riksdagsmajoritet
            nu står bakom och presenterar för riksdagen.
          </note>
          <note>
            Vi skall ju träffas här igen i juli månad. Då duger det inte
            att stå och skälla på regeringen. Då måste man ha något eget att
            komma med från de partiers sida som krävde att riksdagen skulle
            sammankallas, och inte bara något slags allmänt löst tal om att
            man skall begära mer förslag från regeringens sida. Förslagen
            kom ju i går.
          </note>
          <note>
            Vore det inte på sin plats, Tobisson, Leijonborg,
          </note>
          <note>
            Svensson, Schlaug och Schyman, att reagera på förslagen och tala
            om hur ni förhåller er till detta i stället för att stå och ta
            upp tiden med att angripa och misstänkliggöra?
          </note>
          <note>
            Låt mig säga en sak: Vi kommer från regeringens sida, och jag
            noterar att också Olof Johansson sade det i sitt anförande, att
            vara öppna för samarbete omkring detta program. Det kan förbättras.
            Det kan ändras.
          </note>
          <note>
            Här finns ingen som sitter inne med den enda lösningen, även
            om man kan tro det när man lyssnar på debatten i dag.
          </note>
          <note>
            Vi vill ha samarbete för Sveriges skull. Vi vill ha samarbete
            för de arbetslösas skull. Men ni kommer aldrig att få mig att
            här i talarstolen säga att det blir lätt det som nu ligger framför
            oss. Jag vet av egen erfarenhet att den första delen av arbetet
            med att pressa tillbaka arbetslösheten, att sanera statens finanser,
            har varit ett ohyggligt hårt arbete. Nästa fas för att pressa
            tillbaka arbetslösheten kommer att bli minst lika besvärlig, troligen
            ännu mer arbetsam.
          </note>
          <note>
            Alla goda idéer behövs, men det finns vissa restriktioner i det
            sammanhanget som vi inte får bortse från. Statsfinanserna får
            inte fördärvas, och vi kan inte blunda för en internationell konjunkturutveckling.
            Det sista råder vi inte över, men det påverkar oss ohyggligt hårt.
          </note>
          <note>
            Programmet bygger på fyra hörnstenar.
          </note>
          <note>
            Den första hörnstenen är en ny arbetsmarknadspolitik med ökade
            möjligheter att lokalt samordna resurser i kommuner, i arbetsmarknadspolitiken
            och i försäkringskassorna för att på så sätt få ut mer av det
            vi satsar i den meningen att fler människor skall kunna beredas
            en meningsfull sysselsättning. Detta kan man avfärda här i riksdagen
            och säga att det är strunt och att man inte tror på det. Det är
            ett förhållningssätt.
          </note>
          <note>
            Jag tycker att det är klokare att lyssna på de kommunpolitiker
            i Växjö som kom till tals i radio i morse över partigränserna.
            De säger nu: Det var det här som vi väntade på, nu börjar vi.
          </note>
          <note>
            Den kraft som representeras av att det i 285 kommuner runt om
            i Sverige går i gång ett arbete där man nu konstruktivt försöker
            att lägga ihop de resurser som finns i arbetsmarknadspolitiken
            med vad kommunerna förmår prestera, den kraften kommer att resultera
            i ett trendbrott när det gäller den öppna arbetslösheten.
          </note>
          <note>
            Tyck gärna att det här är sådant som ni kan vara utan. Men ni
            kommer aldrig att komma förbi alla de människor som på det lokala
            planet nu vill vara med och hjälpa till. Det är människorna i
            Växjö som vi skall lyssna på, inte de professionella dysterkvistar
            som sitter i Stockholm, i intresseorganisationer och i politiska
            apparater. Folket ute i Sverige måste få vara med. Det är för
            deras skull som detta görs. Det är den första hörnstenen.
          </note>
          <note>
            Den andra hörnstenen är att vi skall expandera och bygga ut utbildningen
            kraftigt. Jag blir ledsen när jag hör det gamla fina utbildningspartiets
            företrädare Lars
          </note>
          <note>
            Leijonborg stå och föraktfullt döma ut detta som kurser. Folkpartisterna,
            liberalerna, har ju kämpat för den allmänna skolan och för grundskolan,
            de har varit med och byggt ut gymnasieskolan, och de har stått
            bakom vuxenutbildningen. Vad är det för fel att i en internationellt
            avreglerad ekonomi ge de människor i vårt land som har kortast
            utbildning en grundläggande kompetenshöjning? Vad är det för fel
            att låta den kommunala vuxenutbildningen växa, om vi därigenom
            kan ge enskilda individer större frihet men också ge landet en
            ökad styrka? Vad är det som stör Folkpartiet i den processen?
            Vad är det som gör att det föraktfullt döms ut som kurser av Folkpartiet,
            med dess tradition i utbildningsväsendet? Förklara det Lars
          </note>
          <note>
            Leijonborg. Jag tror att det är många fler än jag som inte förstår
            hur Folkpartiet tänker.
          </note>
          <note>
            Högskolesatsningen är en viktig möjlighet för individen, för
            Sverige, men också för enskilda regioner.
          </note>
          <note>
            Det finns ingen effektivare regionalpolitik än en spridning av
            den högre utbildningen. Det ligger i paketet - 30 000 platser
            fördelade ut över landet med en stark regionalpolitisk profil.
          </note>
          <note>
            Den tredje hörnstenen gäller företagens villkor.
          </note>
          <note>
            Där ingår lägre arbetsgivaravgifter, framför allt med en sådan
            konstruktion att det gynnar de små företagen. Där ingår en lättnad
            när det gäller utdelningsbeskattningen också för de små företagen.
            Det blir lättare för dem att mobilisera och att skaffa riskkapital.
            Är detta fel? Går ni mot detta från kds? Går ni mot detta från
            Moderaterna? Går ni mot detta från Folkpartiet?
          </note>
          <note>
            Kom fram ur dimridåerna och tala om huruvida ni är för eller
            mot! Ni har ju redan väckt era motioner. Ni visste ju precis vad
            som skulle göras. Detta fanns inte med i dessa motioner. Är ni
            för eller mot, eller skall ni motionera en gång till och göra
            ett nytt försök och kalla till nya presskonferenser?
          </note>
          <note>
            Det var fler än jag som häromdagen såg den moderata presskonferensen
            sändas i TV. Det var trångt på reservbänken. Där satt de allihop
            - Lars Tobisson,
          </note>
          <note>
            Bo Lundgren och Per Unckel, reservlaget. Nu har de presterat
            en produkt som skulle vara ett sätt att återta det politiska initiativet.
            Det är ingenting annat än de gamla moderata förslagen som redan
            är prövade, vägda och befunna för lätta. De har dessutom prövats
            i praktisk politik och resulterat i sönderkörda statsfinanser
            och massarbetslöshet. Jag skall senare komma tillbaka i en replikväxling
            med Lars Tobisson om statsfinansiellt ansvarstagande, underfinansiering
            och det som han föraktfullt kallar för kameral syn. Det är oroväckande
            att höra att det stora oppositionspartiet inte har lärt något
            om vikten av att ta ansvar för statsfinanserna. Det avfärdas som
            kameral grundsyn. Lars
          </note>
          <note>
            Tobisson har väl som vanligt varit kvick att begära replik. Använd
            en del av den repliktiden till att förklara det famösa uttalandet
            som gjordes häromdagen om att man inte behöver ta hänsyn till
            om debet och kredit går ihop, att det är ett kameralt beteende.
          </note>
          <note>
            Jag vill be Lars Tobisson att ha en synpunkt på borttagandet
            av bilaccisen. Är det bra eller dåligt?
          </note>
          <note>
            Tänker ni rösta mot den i sommar? Ha en synpunkt på sänkningen
            av stämpelskatten vid fastighetsförsäljningar. Tänker ni rösta
            mot den i sommar? Upp till bevis! Fram med ställningstagandena!
            Sluta gnälla!
          </note>
          <note>
            Hjälp till!
          </note>
          <note>
            Den fjärde hörnstenen gäller framtidsprogrammet
          </note>
          <note>
            - småföretagarsatsningen, kretsloppsanspassningen.
          </note>
          <note>
            Man kan naturligtvis säga som Birger Schlaug - att det är futtigt,
            att det inte är 1 miljard kronor varje år utan att det är en 1
            miljard kronor under fem år, dvs.
          </note>
          <note>
            200 miljoner kronor om året - och ironisera över detta. Kommer
            Miljöpartiet att rösta mot detta, eller är ni för? Är det bra
            att vi påbörjar ett sådant arbete?
          </note>
          <note>
            Är det bra att vi skrapar fram resurser i en hård och trängd
            statsfinansiell situation för att bedriva ett sådant utvecklingsarbete?
          </note>
          <note>
            Är ni för, eller är ni emot det stora programmet för
          </note>
          <note>
            Östersjön? Det är kanske det mest löftesrika som vi nu kan ägna
            oss åt i svensk politik, det mest utmanande och det vackraste,
            nämligen att i vår generation få vara med, att åka runt Östersjön,
            att skapa en region som präglas av fred och demokrati, tillväxt
            och välstånd. Här mobiliserar vi nu 1 miljard kronor för att från
            svensk sida driva på denna process. Är ni för detta, eller är
            ni mot detta? I detta sammanhang märker man ibland någon sorts
            tävlan bland riksdagens partier som tar sig uttryck i att någon
            är mest för den här processen, andra är mindre för. Vi försöker
            ibland också misstänkliggöra varandra. Jag tycker att vi skall
            sluta med det. Det finns ingenting som skiljer oss åt när det
            gäller ambitionerna att stötta folken på andra sidan Östersjön
            i deras kamp och i deras strävan för demokrati och oberoende.
            Det finns ingenting som skiljer oss åt när det gäller stödet till
            dem, och när det gäller deras egen utveckling i fråga om miljö
            och välstånd. Sluta misstänkliggöra varandra på den punkten. Är
            ni med i satsningen på 1 miljard kronor för Östersjön, eller är
            ni emot?
          </note>
          <note>
            Dessa frågor måste ställas. När man har lyssnat på debatten hittills
            har man fått intrycket av att det står en regering här som är
            tomhänt, en regering som har lyckats lura Centerpartiet att skriva
            under ett dokument och att alla andra begriper allt så mycket
            bättre och vet precis hur det skall göras. Nu ställer jag konkreta
            frågor när det gäller några punkter i programmet. Reagera i dagens
            debatt! Passa gärna, men säg i så fall att ni passar och att ni
            kommer tillbaka i juli.
          </note>
          <note>
            Men när ni kommer tillbaka i juli är ni välkomna att vara med.
            Vi behöver också ert bidrag - ingen är utestängd. Men låtsas inte
            som om det är någon som sitter inne med hela lösningen, hela sanningen.
            Läget är nämligen så oändligt mycket mer komplicerat än så.
          </note>
          <note>
            Nu är det faktiskt på det viset att vi vill att riksdagen samlas
            kring en målsättning när det gäller den öppna arbetslösheten.
            Det är intressant att några redan har avfärdat den målsättningen
            som ett uttryck för att det bara handlar om siffror, luft. Men
            har ni något annat i stället? Vad har ni för målsättning, Lars
            Tobisson, när det gäller arbetslöshetssiffrorna? Vart vill
          </note>
          <note>
            Moderaterna komma?
          </note>
          <note>
            För några år sedan var det 5 % arbetslöshet som gällde i Moderaternas
            modellvärld. Ligger det fortfarande fast? Är det 5 % efter arbetsmarknadspolitiska
            åtgärder, eller är det före? Hur skall ni komma dit?
          </note>
          <note>
            Tycker riksdagen att det är bra att vi återkommer hit varje halvår
            för att diskutera arbetslöshetsfrågan och att den görs till den
            största angelägenheten för hela riksdagen i ett utvärderings-
            och uppföljningsprogram? Är det bra?
          </note>
          <note>
            Vi har gjort detta när det gäller den ekonomiska politikens utveckling
            i ett s.k. konvergensprogram, och det har fungerat utmärkt. Är
            riksdagen med på denna process, eller är den emot?
          </note>
          <note>
            Så kan frågorna formuleras. Vi har gott om tid att debattera
            i dag. Svara gärna på en del av frågorna!
          </note>
          <note>
            Antyd var ni står! Jag skall skicka med ett par frågor till.
            Jag riktar mig till Alf Svensson, som i regel får för litet uppmärksamhet
            i sådana här debatter. Jag lovade förra gången att återkomma till
            kds.
          </note>
          <note>
            Alf Svensson har tillhört de lojala moderata stödtrupperna. Det
            är väl få som så tappert har backat upp den moderata politiken
            här i kammaren som Alf
          </note>
          <note>
            Svensson gjort. Det är ett val som kds har gjort, och det respekterar
            jag. Men politiken måste gå ihop, Alf
          </note>
          <note>
            Svensson! Jag blev något förvånad då Alf Svensson här i talarstolen
            sade att det nu var stopp för neddragningar på biståndet. Det
            var nu stopp för ytterligare belastningar för pensionärer. Det
            var nu stopp för ytterligare belastningar för sjukvården.
          </note>
          <note>
            Alf Svensson har bestämt sig för att samarbeta med Moderata samlingspartiet,
            som bygger sin ekonomiska politik på jättelika skattesänkningar
            och faktiskt redovisade neddragningar på utgiftsområden i en vårproposition.
          </note>
          <note>
            Men biståndet, Alf Svensson, skall hos er tilltänkta samarbetspartner
            reduceras med drygt 2 miljarder kronor, utöver dagens prutning.
            Handikappstödet skall reduceras med 1,4 miljarder kronor, utöver
            dagens prutning. Pengarna till pensionärerna skall reduceras med
            8,6 miljarder kronor, utöver dagens prutning.
          </note>
          <note>
            Bidragen till kommunerna, utöver dagens trista situation, skall
            reduceras med ytterligare 17 miljarder kronor. Så kan listan gås
            igenom utgiftsområde för utgiftsområde.
          </note>
          <note>
            Det vore välgörande, inte minst med tanke på vår diskussion om
            etik och moral, om Alf Svensson sade att man måste välja. Antingen
            tycker man att det är viktigt med en anständig behandling av äldre,
            sjuka och handikappade, och då krävs det resurser. Eller också
            är det viktigare med stora skattesänkningar, och då får man neddragningar
            här.
          </note>
          <note>
            Moderaterna har valt. Väljer kds och Alf Svensson samma politik
            som Moderaterna, eller är det den läpparnas bekännelse som kom
            till uttryck i talarstolen som man skall lyssna till? Vilket är
            kds svar?
          </note>
          <note>
            Passa också på att svara på frågan: Ser kds välfärdssamhället
            som ett hinder för en ekonomisk utveckling eller som en förutsättning
            för en ekonomisk utveckling? Moderaterna har där valt sida: Välfärdssamhället
            är ett hinder för den ekonomiska utvecklingen.
          </note>
          <note>
            Herr talman! Vi upplevde en nästan likartad politisk situation
            för precis ett år sedan. Då samlades riksdagen till en extra ekonomisk
            debatt, därför att
          </note>
          <note>
            Moderaterna ville ha en sådan just med tanke på att kronan var
            satt under internationell press. Många av oss tyckte då att det
            var att blottlägga Sverige. Då träffade vi en uppgörelse med Centerpartiet,
            snabbt och resolut. Från den dagen har vi haft en utomordentligt
            bra utveckling i de offentliga finanserna.
          </note>
          <note>
            Många hushåll har fått lägre räntekostnader, just därför att
            Centerpartiet vid det tillfället orkade ta ansvar, tillsammans
            med Socialdemokraterna.
          </note>
          <note>
            Nu har vi alltså en liknande situation. Nu tar vi ansvar för
            arbetslöshetsbekämpningen. Då, för ett år sedan, sade alla: Det
            här kommer inte att gå. Ni kommer inte att klara det här. Det
            gjorde vi.
          </note>
          <note>
            Samma typ av besked möter jag i dag. Alla säger:
          </note>
          <note>
            Det här kommer regeringen inte att klara av. Det här kommer inte
            att fungera. Men lärde ni er inte för ett år sedan vilken politisk
            risk ni tog? Förstår ni inte att det mycket väl kan vara så att
            det inom räckhåll för oss ligger en konjunkturuppgång och en helt
            förnyad arbetsmarknadspolitik ute i kommunerna? Varför skall ni
            göra om det dumma moderata misstaget från i fjol och döma ut de
            gemensamma ansträngningarna i riksdagen? Varför inte i stället
            vara med och dela på ansvaret och ansträngningarna, för de arbetslösas
            skull och för Sveriges skull? Till det samarbetet bjuder regeringen
            in.
          </note>
          <note>
            Tack, herr talman!
          </note>
          <note>
            (Applåder)
          </note>
          <note>
            Anf. 8 LARS TOBISSON (m) replik
          </note>
          <note>
            Herr talman! Nu ser Göran Persson i syne. Bo
          </note>
          <note>
            Lundgren var över huvud taget inte i Stockholm vid tiden för
            presskonferensen, då vi presenterade ett program med 55 punkter.
            Göran Persson har haft gott om tid att sätta sig in i det, men
            han kommenterade för sin del inte någon av punkterna.
          </note>
          <note>
            Det var fråga om en uppföljning av vår partimotion med anledning
            av vårpropositionen. Den motionen har ett starkare budgetsaldo
            för vart och ett av de tre följande åren jämfört med vad regeringen
            har föreslagit.
          </note>
          <note>
            Häromdagen medgav Göran Persson att han hade gjort ett misstag
            när han gav oss moderater chansen att ta initiativet i kampen
            mot arbetslösheten. I går sade Erik Åsbrink i samband med presentationen
            av regeringens improvisationer att alla vet att detta är ett politiskt
            spel.
          </note>
          <note>
            Sådana uttalanden vittnar om cynism och om förakt för alla arbetslösa
            i deras svåra situation. Varför har regeringen lovat så länge
            och så mycket och sedan dröjt? Ett tag hette det att sysselsättningspropositionen
            låg färdigskriven. Sedan har det blivit oppositionens och massmediernas
            fel att den fått hetsas fram två veckor efter utsatt tid.
          </note>
          <note>
            Vi har fått lära oss att HSB i Göran Perssons fall skall uttydas
            som "han som bestämmer". Sedan extrakongressen förvandlades till
            ett bordläggningsplenum drar jag slutsatsen att HSB snarare står
            för "han som bordlägger", "han som bromsar" eller "han som backar".
          </note>
          <note>
            Den moderata partimotionen innehåller en politik för fler företag
            och nya riktiga jobb. Jag är övertygad om att det är vad de arbetslösa
            vill ha och vad vårt land snabbt behöver. Vi undviker medvetet
            ordet sysselsättning. Det gäller inte att bara fördriva tiden.
          </note>
          <note>
            Det räcker inte med att människor är sysselsatta. De måste också
            arbeta med något som andra efterfrågar, för annars blir inte arbete
            en tillgång för samhället. I
          </note>
          <note>
            stället blir det en belastning.
          </note>
          <note>
            Regeringen vill nu ge 55-åringar låtsasjobb i kommunerna för
            att, med Margareta Winbergs ord, ge dem en värdig avslutning på
            arbetslivet. I stället för att organisera samhället, så att även
            äldre människor kan få produktivt utlopp för sin vilja till arbete,
            bekymrar sig regeringen över hur den skall göra utestängningen
            från den riktiga arbetsmarknaden så värdig som möjligt. Regeringen
            tar med sin uppläggning pengar från produktionen och betalar människor
            för att sysselsätta sig.
          </note>
          <note>
            I en fri ekonomi skall det vara tvärtom. I en fri ekonomi är
            55- eller 57-åringar en tillgång, inte en belastning. Den sysselsättningspolitik
            som presenterades i går kommer inte att skapa några varaktiga
            arbetstillfällen. Risken är överhängande att det blir tvärtom.
            Förslag som låter bra i TV, som gör sig i kongresstal och som
            kanske kliar ett eller annat särintresse bakom örat må tillfredsställa
            andra behov, men några nya riktiga jobb blir det inte!
          </note>
          <note>
            I den mån det föreslås något bra uppvägs det med en kobrasnabb
            säkerhet av något dåligt. Sänkt arbetsgivaravgift ställs mot höjd
            bolagsskatt, höjd inkomstskatt och skärpt marginalskatt. Det blir
            inget bra av det. Sammantaget höjs skatten med ytterligare 900
          </note>
          <note>
            miljoner år 1999.
          </note>
          <note>
            Jag tror inte att ni socialdemokrater förstår företagens villkor.
            Jag tror inte att ni förstår att så länge ni byter skattelättnader
            mot skattehöjningar och tar in litet extra på köpet och så länge
            ni inte skapar fria förhållanden på arbetsmarknaden blir det inga
            nya riktiga jobb. Är det så, Göran Persson, att ni inte vet vad
            som får den svenska ekonomin att fungera bättre, eller vet ni
            inte vilka åtgärder som är nödvändiga eller av ett eller annat
            skäl inte vill genomföra dem? Är det så att ni inte får genomföra
            sådana åtgärder? Jag är säkert inte ensam om att undra detta.
          </note>
          <note>
            (Applåder)
          </note>
          <note>
            Anf. 9 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Jag har en vädjan till Lars Tobisson:
          </note>
          <note>
            Släpp de förskrivna replikerna och svara på frågorna, så får
            vi en debatt som fungerar. Lägg papperen åt sidan och debattera.
          </note>
          <note>
            Visst sade jag fel, Lundgren var inte med på presskonferensen.
            Men vi såg honom ändå. Han satt där och trängdes. Inte nog med
            det, jag tror att Hökmark också hade klämt sig in på kanten. Reservlaget
            i aktion, den stora planen under konstruktion - Lars
          </note>
          <note>
            Tobisson och Moderaterna spelar ett mycket högt spel.
          </note>
          <note>
            Nu har förslagen lagts fram. De innehåller egentligen bara ett
            nytt inslag, och det är att LAS skall sättas ur spel för nyanställningar
            den 1 september i år.
          </note>
          <note>
            Arbetsmarknadens parter, Arbetsgivareföreningen, de statliga
            arbetsgivarna, fackföreningarna sitter just nu och under medlarens
            ledning försöker komma överens om den saken. Betyder det ingenting
            för Moderaterna? Varför skall Moderaterna förstatliga det ansvaret?
          </note>
          <note>
            Varför har de inte respekt för de fria förhandlingarna?
          </note>
          <note>
            Är det så att Moderaterna lyckats samla en allians i den borgerliga
            delen av riksdagen bakom detta förslag? Har de lyckats övertyga
            Folkpartiet om vikten av att LAS sätts ur spel, vikten av att
            bara de som har kollektivavtal skall ha anställningstrygghet?
            Hur tänker ni och hur ser ni på det fria förhandlingsarbetet?
          </note>
          <note>
            Jag är trött, och säkert många fler än jag, på det här sättet
            att döma ut vår förmåga att sätta oss in i små företags situation,
            stort företagarparti Socialdemokraterna. Vår valmanskår innehåller
            hundratusentals företagare. De vet också företagares vardag, de
            vet hur de levde under den tid då Tobisson försökte regera. Han
            var arkitekten tillsammans med fru
          </note>
          <note>
            Wibble bakom Ny start för Sverige, som resulterade i
          </note>
          <note>
            50 000 konkurser för små företag. Med facit i handen,
          </note>
          <note>
            Lars Tobisson, kanske man inte skall vara så oerhört övermaga
            när man påstår att motståndarna inte begriper någonting. Visserligen
            sägs det att den som anstränger sig och begår misstag lär. Det
            är klart att om
          </note>
          <note>
            50 000 konkurser var det misstag som Tobisson begick har han
            lärt sig ohyggligt mycket. Men tro inte för den skull, Lars Tobisson,
            att andra inte begriper någonting.
          </note>
          <note>
            Upp dessutom till bevis, Lars Tobisson. Svara på
          </note>
          <note>
            Schlaugs fråga om detta med den kamerala synen. Jag skall läsa
            in det till riksdagens protokoll en gång till:
          </note>
          <note>
            Det viktiga är inte att nu tala om kostnader, utan att vidta
            åtgärder och strukturella reformer för att få människor i arbete
            och tillväxt i ekonomin. Då kan man inte se det som en kameral
            övning om det blir lika mycket intäkter som utgifter.
          </note>
          <note>
            Har Tobisson sagt så? Om han har sagt så har han ingenting lärt
            av den morasens period som 1991-1994
          </note>
          <note>
            representerar. Svara, Lars Tobisson: Är det slappa budgetprogram
            som återigen är er lättvindiga väg ut ur arbetslösheten? Släpp
            replikerna!
          </note>
          <note>
            Anf. 10 LARS TOBISSON (m) replik
          </note>
          <note>
            Fru talman! Göran Persson vet mycket väl att vår grundläggande
            kritik mot regeringens politik är att ni begränsar er till den
            rena budgetsaneringen. Ni gör det på ett sätt med skattehöjningar
            som betyder att vi inte får tillväxt i ekonomin. Utan tillväxt
            blir det inte fler företag som kan ge nya jobb. Här kom Göran
            Persson med en intressant upplysning. Han säger att parterna sitter
            och kommer överens om att man skall upphäva
          </note>
          <note>
            LAS för nyanställningar. Det var faktiskt innebörden i vad Göran
            Persson sade. Varför då lägga fram förslag? Så mycket bättre om
            ni har lagt fram ett förslag.
          </note>
          <note>
            En lag skall med lag ändras. Lagen om anställningsskydd är en
            lag, och den skall ändras med ett politiskt beslut.
          </note>
          <note>
            På presskonferensen där Göran Persson presenterade propositionen
            medgav han att det skulle bli nödvändigt med fler förslag. Då
            skulle det röra sig om förslag som skulle förbättra ekonomins
            funktionssätt.
          </note>
          <note>
            Varför då inte göra detta nu? Om regeringen menar att det finns
            förslag som leder till att ekonomin fungerar bättre, varför då
            inte lägga fram dem? Varför,
          </note>
          <note>
            Göran Persson? Kan ni inte, vill ni inte eller får ni inte? För
            min del kan jag inte, hur jag än anstränger mig, förstå vad det
            är som gör att regeringen inte kan, vill eller får presentera
            en politik som leder till att ekonomin fungerar bättre. De förslag
            vi fick del av i går kommer inte att göra det.
          </note>
          <note>
            Vad hjälper det att regeringen sänker arbetsgivaravgiften med
            ena handen, som mest 2 500 kr i månaden för ett företag, när man
            höjer andra skatter med den andra? Vad hjälper det att man lovar
            att dämpa dubbelbeskattningen när man samtidigt höjer inkomstskatten?
            Vad hjälper det att man sänker försäljningsskatten på bilar när
            man samtidigt höjer fordonsskatten? Vad hjälper det att regeringen
            med den ena handen hjälper företagen när man med andra handen
            stjälper dem? Vad hjälper det Vargön Alloys att det får arbetsgivaravgiften
            sänkt med 30 000 kr när företaget samtidigt får höjd energiskatt
            med 50 miljoner?
          </note>
          <note>
            Ta det senaste paketet: Hur länge kommer den sänkta arbetsgivaravgiften
            att överleva? Hur länge överlever den bortre parentesen i arbetslöshetsförsäkring?
            Förra gången Firma Persson och Johansson gjorde något bra, dvs.
            sänkte ersättningsnivån i socialförsäkringarna, överlevde beslutet
            knappt en månad efter det att vi hade fattat det här i kammaren.
            Under en massiv press från LO och partivänstern smälte beslutet
            ned när dåvarande partiledarkandidaten Persson plockade fram sockerströaren
            i Perssonplanen. Göran Perssons politik är som minimjölk. Den
            är på gränsen mellan genomskinlig och grumlig. Den smakar inte
            mycket, den utlovar mirakel och är i hög grad en färskvara. Ge
          </note>
          <note>
            Perssons politik en vecka, och den kommer att vara bortom sista
            förbrukningsdag.
          </note>
          <note>
            Vad händer nu när gossarna i LO pumpar upp sig?
          </note>
          <note>
            Vad händer när inbördeskriget bryter ut? En annan relevant fråga
            är: Om man inte vågar lägga fram förslag av rädsla för LO, vad
            händer i framtiden? Vad händer med arbetsrätten? Nu vet alla att
            huvudorsaken till att vi i dag diskuterar en färsk nattmanglad
            proposition är att regeringen saknar en politik för modernisering
            av arbetsrätten. Kan eller vill Göran Persson förklara varför
            det inte finns något konkret om arbetsrätten i regeringens förslag?
            Göran Persson är faktiskt skyldig riksdagen, väljarna och de arbetslösa
            att redovisa vad det är som gör att han inte kan, vill eller vågar
            presentera en konkret och verkningsfull politik på det här området.
          </note>
          <note>
            Anf. 11 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Vad gäller arbetsrätten, Lars Tobisson, så sitter
            parterna och förhandlar. Är det praktisk och god politik att i
            det läget säga att vi struntar i deras förhandlingar, att vi tar
            över det här, att vi politiker bestämmer? Skall vi politiker fatta
            besluten och säga till dem på arbetsmarknaden att de kan låta
            oss sköta det här? Det är just den typen av beteende - i det fallet
            kan vi socialdemokrater också vara självkritiska - som har försatt
            oss i en del av de bekymmer som vi nu har på arbetsmarknaden.
            Förstatliga inte parternas ansvar, Lars Tobisson! Låt fria parter
            på arbetsmarknaden försöka att nå avtal med varandra!
          </note>
          <note>
            Det är förvånande att moderaterna inte har respekt för den process
            som nu pågår.
          </note>
          <note>
            Dessutom: Vad är det här för signal till arbetsmarknadens parter
            som nu skall försöka att enas om lönebildningen? Vi fick beskedet
            i går att de har sagt ja till regeringen, att de vill utveckla
            en ny modell för den svenska lönebildningen. Samma vecka går moderaterna
            ut och säger att de struntar i vad parterna sysslar med. De vill
            ta över detta i riksdagen. Skall
          </note>
          <note>
            Lars Tobisson också fastställa löner i framtiden?
          </note>
          <note>
            Syftet kan vara hur vällovligt som helst i det som moderaterna
            försöker att göra för att åstadkomma ökad flexibilitet på arbetsmarknaden,
            men den metod som man väljer - att förstatliga parternas ansvar
            -
          </note>
          <note>
            resulterar i ökad stelhet, mera av konflikter och spänningar
            på en arbetsmarknad som borde präglas av motsatsen. Det är förvånande
            att Tobisson med sin bakgrund inom fackföreningsrörelsen och med
            tanke på hans avhandling om arbetsrätten inte förstår vad det
            är för fundament som man nu faktiskt försöker att rubba på genom
            att bara köra över de förhandlingar som pågår. Jag utesluter inte
            att detta ändock så småningom hamnar på regeringens och riksdagens
            bord, och då skall vi naturligtvis agera.
          </note>
          <note>
            Jag fick inga svar från Tobisson. Det var bara allmänt tal om
            att det är fel att sänka en skatt och höja en annan. Därmed bekräftar
            han indirekt det citat som jag läste upp. Tobisson struntar i
            budgetsaneringen.
          </note>
          <note>
            Men om den politik som Tobisson - och troligtvis också moderaterna
            anförda av hela reservlagret - står för genomfördes i dag, skulle
            det resultera i omedelbart stigande räntor. Stigande räntor är
            det sämsta som nu kan ske för det svenska näringslivet och framför
            allt för viljan att investera och bygga ut.
          </note>
          <note>
            Lars Tobisson, vi har en gång i Sverige haft en regering i Sverige
            som var föraktfull till det kamerala beteendet, som tyckte att
            det fick kosta och spenderade friskt. Det är detta som vi nu försöker
            att ta oss ur.
          </note>
          <note>
            Slå inga blå duster i ögonen på folk om att detta missbruk ytterligare
            en gång skulle vara lösningen på våra problem.
          </note>
          <note>
            Jag noterar också att moderaterna uppenbarligen kommer att rösta
            emot att bilaccisen tas bort och att försäljningsskatten vid fastighetsöverlåtelse
            sänks. Jag noterar också att moderaterna uppenbarligen kommer
            att rösta emot utbyggnaden av de små och medelstora högskolorna
            som innebär 30 000 nya högskoleplatser utspridda över landet.
            Jag misstänker att era partivänner i Sundsvall, i Växjö, i Örebro,
            i Karlskrona, i
          </note>
          <note>
            Uddevalla, i Trollhättan - det finns en och annan av dem också
            här i kammaren - har en del att säga om den typen av politik.
          </note>
          <note>
            Är moderaterna beredda att vara med i en konstruktiv dialog,
            då är ni välkomna. Men det får aldrig ske till priset av att ni
            faller tillbaka i det budgetmissbruk som vi just nu är på väg
            att lämna.
          </note>
          <note>
            (Applåder)
          </note>
          <note>
            Anf. 12 OLOF JOHANSSON (c) replik
          </note>
          <note>
            Fru talman! Folk som lyssnar på den här debatten kan missledas
            att tro att detta handlar om en krigszon.
          </note>
          <note>
            Det är många krigstermer som används här: inbördeskrig, rosornas
            krig osv. Ändå är lärdomen av det här ytterst allvarlig, dvs.
            genom splittring, konfrontation och genom att så misstro skapar
            vi inte fler jobb. Det är så. Jag tror att Göran Persson och jag
            är överens om att en av de viktigaste insatserna när det gäller
            att hantera den sköra demokratin är att respektera varandras olika
            utgångspunkter för att försöka att få till stånd handlingskraftiga
            majoriteter. Det är bara detta som gäller.
          </note>
          <note>
            Vi har haft två träningskamper som har varit speciella. Moderaterna
            begärde en särskild debatt den 5
          </note>
          <note>
            april 1995. Då hade vi två dagar på oss, och resultatet blev
            ett pressmeddelande. Man kan säga att det var en övning. Nu har
            vi haft tio dagar på oss, och då har det blivit en ordentlig proposition.
            De som har förhandlat har utvecklats liksom också samarbetet.
            Det är detta som är lärdomen av dessa replikskiften. Jag vill
            betona att samarbete går bättre och bättre om man respekterar
            varandra även om man har olika utgångspunkter från början. Så
            har det fungerat mellan oss.
          </note>
          <note>
            Sedan vill jag ta upp en annan fråga som inte har haft någon
            plats i debatten. Göran Persson tangerade den i samband med Östersjövisionen.
            Det gäller en väldigt viktig politisk inriktning som har angetts
            just i
          </note>
          <note>
            Östersjövisionen och de möjligheter som den skapar.
          </note>
          <note>
            Det råder inga tvivel om att Sverige som den strandstat som har
            längst kuststräcka spelar en nyckelroll. Vi ligger på något sätt
            i centrum. Därför vill jag säga att det är bra att regeringen
            har tagit detta initiativ och kan behålla ledningen i det arbetet.
          </note>
          <note>
            Sedan förs det ständigt en debatt om misstänkliggörande också
            i det här sammanhanget. Det görs uttalanden om på vilket sätt
            Sverige kan stödja de baltiska republikerna. Jag har tolkat det
            så - och detta är en fråga till Göran Persson - att det helt enkelt
            handlar om att respektera och stödja de baltiska republikernas
            vilja att kunna välja sin egen framtid, också säkerhetspolitiskt.
            Det är ju detta som ger kraften. Men det är viktigt att lägga
            till en annan del som är etablerad i det nordiska samarbetet,
            nämligen en ömsesidig respekt, att de baltiska staterna respekterar
            vår alliansfrihet. Då skapas en styrka i detta länderområde som
            är densamma som det nordiska samarbetet under lång tid har skapat
            när det gäller de genuina nordiska länderna.
          </note>
          <note>
            Jag vill gärna fråga Göran Persson om detta är en riktig uttolkning
            av den här debatten. Jag hoppas för vår del att misstänkliggörandet
            kring dessa frågor om vem som stöder vem mest skall upphöra. Det
            är inte värdigt den politiska debatten.
          </note>
          <note>
            Anf. 13 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Låt mig först säga till Olof Johansson att hans beskrivning
            av samarbetsklimatet våra partier emellan är korrekt. Vi tycker
            inte likadant i alla frågor. Det finns en hel del som skiljer.
            Men vi känner ansvar för Sverige, och vi begriper att situationen
            är farlig. Då får man lägga meningsskiljaktigheter åt sidan och
            försöka att hjälpas åt.
          </note>
          <note>
            Jag noterar med glädje att den grupp som följer den svenska demokratins
            utveckling och vetenskapligt försöker att bedöma tillståndet skriver
            följande i sin rapport om demokratins situation under det gångna
            året: Samarbetet mellan socialdemokraterna och
          </note>
          <note>
            Centern har lett till att handlingskraften och beslutsförmågan
            i demokratin har ökat. Den slutsatsen drar fyra statsvetare. Det
            är inte oviktigt att notera detta.
          </note>
          <note>
            Det har också noterats i vår omvärld att Sverige är kapabelt
            att hantera sin situation. Det är många som ser det. Detta är
            en viktig insats för landet - det får vi aldrig glömma bort.
          </note>
          <note>
            Jag har samma uppfattning som Olof Johansson.
          </note>
          <note>
            Det är meningslöst och trist att försöka tävla med varandra om
            vem som är mest engagerad i Östersjöfrågan. Det är en dum tävlingsgren.
            Vi är alla djupt engagerade. Jag måste säga att jag aldrig i mitt
            vuxna politiska liv sett en fråga med sådana enorma möjligheter
            - politiskt och i sak - för vårt land och för vår del av Europa.
            Vi måste ta vara på den chansen.
          </note>
          <note>
            De baltiska staterna ligger på andra sidan Östersjön. De är våra
            grannländer, och de har starka historiska band till Sverige. Naturligtvis
            skall samarbetet utvecklas och fördjupas. De vill bli medlemmar
            i EU.
          </note>
          <note>
            Vi i Sverige kommer att göra vad vi kan för att se till att de
            blir det. Vi är inne i EU, och vi skall försöka underlätta processen
            för deras del.
          </note>
          <note>
            De vill bli medlemmar i NATO. Sverige har alltid hävdat att varje
            land har rätt att självt bestämma sin säkerhetspolitiska linje.
            Det har gällt för Sverige, och det gäller för de baltiska staterna.
            Nu väljer de ett
          </note>
          <note>
            NATO-medlemskap. Sverige respekterar deras beslut.
          </note>
          <note>
            I de sammanhang där vi har möjlighet kommer vi att understryka
            att de skall behandlas på samma sätt i processen som andra stater
            som vill söka medlemskap i NATO. Balterna skall inte på något
            sätt särbehandlas eller sättas åt sidan. Jag har uttryckt detta
            på plats i
          </note>
          <note>
            Tallin och i Riga, och jag kommer att säga det i övermorgon i
            Vilnius. Det är helt enkelt en naturlig svensk säkerhetspolitisk
            linje.
          </note>
          <note>
            Jag har noterat att dessa egentligen ganska enkla och rätt självklara
            synpunkter har resulterat i att två riksdagsmän inom samma stora
            riksdagsparti har agerat. Den ena har sagt att det är bra att
            Göran Persson har denna uppfattning, och det tycks också stämma
            med vad riksdagen tycker. Den andra ledamoten har anmält mig till
            konstitutionsutskottet för att jag har haft denna uppfattning.
          </note>
          <note>
            Värderade kammarledamöter! Detta är ett uttryck för hur man kortsiktigt
            partipolitiserar en av de absolut största frågor som vi kommer
            att ha att hantera under de kommande åren. Jag tänker inte på
            något sätt ta upp den tråden. Vi låter den ligga åt sidan som
            ett uttryck för ett misstag i arbetet.
          </note>
          <note>
            Nu samlas vi för att stödja balterna i deras samhällsbygge. Det
            är någonting som kommer att betyda mycket inte bara för dem, utan
            också för oss.
          </note>
          <note>
            Anf. 14 LARS LEIJONBORG (fp) replik
          </note>
          <note>
            Fru talman! Sedan den dag han valdes till socialdemokratisk partiordförande
            har Göran Persson lagt ned kraft på att försöka rehabilitera en
            bedrövlig socialdemokratisk historia i Baltikumfrågan.
          </note>
          <note>
            Det finns verkligen mycket att rehabilitera. Så sent som förra
            året brännmärkte Socialdemokraterna här i riksdagen regeringen
            Bildt för att den hade givit en liten ersättning till en baltisk
            frihetskämpe som hade tvingats tillbringa större delen av sitt
            liv i Sibirien. Ett annat exempel är Sten Anderssons uttalande.
          </note>
          <note>
            Maria Leissner har skrivit i ett brev till Göran
          </note>
          <note>
            Persson, och det vill jag också säga här, att vi i Folkpartiet
            sätter stort värde på det som han nu gör för att markera svenskt
            stöd för Baltikum. I det sammanhanget sade Göran Persson: Låt
            oss inte misstänkliggöra varandra. Och jag bjuder på detta - jag
            vill inte misstänkliggöra Göran Perssons engagemang för
          </note>
          <note>
            Baltikum.
          </note>
          <note>
            Några minuter tidigare, innan han sade detta om misstänkliggörandet,
            hade han talat om Folkpartiets inställning till utbildningspolitik
            och de satsningar som nu sker. Det är mycket lätt för mig att
            bemöta detta, eftersom sanningen är den att dessa utbildningsplatser
            fanns med redan i vårbudgeten. Frågorna har alltså just behandlats
            av riksdagen, och Folkpartiet har i både utbildnings- och kulturutskottet
            stött de satsningar som sker. Men jag vill precis som folkpartisterna
            i dessa utskott understryka vikten av kvalitet i den kompetenssatsning
            som Sverige nu skall genomföra.
          </note>
          <note>
            Jag sade till Göran Persson att folk ropar efter jobb, men att
            Socialdemokraterna ger dem kurser. För mig ligger det i och för
            sig inget negativt i ordet kurs.
          </note>
          <note>
            Men jag har besökt många folkhögskolor och vuxenutbildningsanstalter
            på senare tid. Sanningen är att vi har ett rejält problem här.
            Människor säger nämligen att de deltar i kurser för att arbetsförmedlingen
            har sagt åt dem att om de inte gör det får de ingen mer a-kasseersättning.
            Människor tycker att det känns deprimerande att delta i kurserna,
            därför att de vet att de knappast kommer att få något jobb när
            de är färdiga.
          </note>
          <note>
            Vad jag framförde var egentligen inte någon kritik mot Socialdemokraternas
            utbildningssatsning, utan en kritik mot att för litet görs för
            att det skall finnas jobb att få på marknaden när kurserna är
            slut.
          </note>
          <note>
            Göran Persson efterlyser nya förslag. Sanningen är att den som
            tycker sig ha lagt fram bra förslag redan tidigare inte känner
            samma press att komma med nya förslag. Folkpartiet skrev i den
            motion som satte fart på denna process att spjutspetsen i ett
            program mot krisen är kraftigt sänkta arbetsgivaravgifter, som
            är finansierade, och en reformerad arbetsrätt.
          </note>
          <note>
            Jag blev chockerad när jag för en tid sedan träffade en småföretagare
            i Stockholm som berättade att det i restaurangbranschen här i
            stan förekommer att restaurangägare tar in personal och låter
            dem skriva på en odaterad uppsägning som läggs i kassaskåpet.
            Man tycker att det finns så mycket lagar och regler och att det
            går så mycket upp och ned så att de med den arbetsrätt som nu
            gäller inte vågar anställa utan att ha en sådan här säkerhetsanordning.
            Detta är ju olagligt och orimligt! Jag har läst om sådant i romaner,
            men jag visste inte att det verkligen förekommer. Det är ett utmärkt
            bevis för att någonting behöver hända på arbetsrättens område.
          </note>
          <note>
            Göran Persson sade i ett tidigare inlägg att parterna sitter.
            Men det är ju inget svar. Det är ju tvärtom det som är problemet
            - parterna har suttit i två år och ingenting händer. Nu är det
            dags att agera.
          </note>
          <note>
            Anf. 15 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Det är gott så, Lars Leijonborg. Då finns det ytterligare
            ett parti bakom utbildningssatsningen. Vi får hjälpas åt att ge
            den kvalitet och innehåll. Det kan kräva att fler resurser mobiliseras
            någonstans, och då gäller det att ha kraft att ställa upp också
            på den processen. Det är det första.
          </note>
          <note>
            Det andra är LAS - igen. Min direkta fråga är:
          </note>
          <note>
            Hur ställer sig Folkpartiet till Moderaternas enda konkreta förslag
            i den motion som är det stora svaret på frågan om att extrainkalla
            riksdagen i sommar?
          </note>
          <note>
            Förslaget innebär att man skall sätta LAS ur spel för alla nyanställningar.
            Vilken är Folkpartiets uppfattning om detta förslag?
          </note>
          <note>
            Anf. 16 LARS LEIJONBORG (fp) replik
          </note>
          <note>
            Fru talman! Låt oss hjälpas åt att sörja för att vi får kvalitet
            i utbildningen, sade Göran Persson. Jag tycker att det är en utmärkt
            ambition.
          </note>
          <note>
            Men när jag nu ser både Ylva Johansson och Carl
          </note>
          <note>
            Tham här inne skulle jag vilja påminna om att en viktig kvalitetsfaktor
            är att det finns mångfald i systemen. Det är utvecklande om man
            i verksamheter prövar olika metoder, och inte har alltför stor
            övertro på enhetlighet och centralstyrning.
          </note>
          <note>
            Jag beklagar mycket att de människor som driver friskolor här
            i landet och eleverna i dessa friskolor nu känner stor oro inför
            vad den s.k. friskolereform som är på gång skall innebära. Om
            vi vill värna kvaliteten i utbildningsväsendet tycker jag att
            vi borde välkomna de skott av förnyelser som finns också utanför
            det offentliga systemet.
          </note>
          <note>
            Jag träffade för en tid sedan forskare på Chalmers som vittnade
            dels om den kreativitet och arbetsglädje som hade utlösts av att
            Chalmers fick en mer fristående ställning i förhållande till högskoleväsendet
            i övrigt, dels om den oerhörda man känner för att Carl
          </note>
          <note>
            Tham prompt vill inordna också denna högskola i det statliga
            systemet. Vi har här i landet 30, 40 högskoleenheter. Varför är
            det så oerhört angeläget att beskära den frihet som t.ex. Chalmers
            fick under förra mandatperioden?
          </note>
          <note>
            När jag kom med i Folkpartiet drev vi någonting som vi kallade
            lag mot obefogade uppsägningar. Vi tyckte det var självklart att
            ingen skulle få sägas upp av osakliga skäl. Det resulterade så
            småningom i att vi på 70-talet tillsammans med Socialdemokraterna
            genomförde det som kom att kallas för lagen om anställningsskydd.
          </note>
          <note>
            Självfallet skall ett civiliserat samhälle ha ett diskrimineringsförbud
            och ett skydd för människor så att de får en korrekt behandling
            av sin arbetsgivare. Men när man säger det är det också väldigt
            viktigt att erkänna att denna lagstiftning har fått en utformning
            som med åren har visat sig väldigt dåligt anpassad till ett modernt
            arbetsliv. Det är uppenbart för dem som rör sig i verkligheten
            att den nuvarande utformningen är ett hinder för människor att
            komma in i arbetslivet.
          </note>
          <note>
            Det är därför vi kräver att LAS ändras.
          </note>
          <note>
            Anf. 17 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Nu var det en något mer preciserad fråga som jag
            rakt och tydligt ställde till Folkpartiet och Lars Leijonborg.
            Är ni beredda att sätta LAS ur spel för alla nyanställningar under
            några år framöver?
          </note>
          <note>
            Det är vad frågan gällde. Det svarade inte Lars Leijonborg på.
            Jag vet inte hur jag skall tolka det. Jag skall avstå från att
            tolka det. Jag noterar bara att Folkpartiet inte svarar på en
            fråga som tidigare har varit ett av partiets mest centrala arbetsfält.
            Lars Leijonborg pekar själv på en lagstiftning som införde begreppet
            saklig grund vid uppsägning. Det finns just i
          </note>
          <note>
            LAS.
          </note>
          <note>
            Skall det lagverket tas bort för att Moderaterna nu tror att
            det ökar sysselsättningen? Skall alla nyanställningar bedrivas
            på ett sådant sätt att de som nyanställs där det inte finns kollektivavtal
            skall riskera att kunna bli uppsagda utan saklig grund? Det vill
            väl rimligen inte Folkpartiet. Det är en stor fråga inte bara
            för de arbetslösa utan också för alla dem som finns på arbetsplatserna
            och har ett jobb.
          </note>
          <note>
            Det handlar om relationer mellan arbetsgivare och arbetstagare,
            balansen däremellan och den trygghet som representeras av att
            bli behandlad på ett rättvist och anständigt sätt. Vi genomförde
            det reformverket,
          </note>
          <note>
            Lars Leijonborg, Folkpartiet och Socialdemokraterna tillsammans.
            Vi var stolta över det därför att det gav de anställda en rätt
            som de förut inte hade. Då stod vi tillsammans.
          </note>
          <note>
            Jag vet inte var Folkpartiet finns i dag. Jag hoppas att ni står
            fast. Annars är det uppenbarligen så att vi ensamma får stå för
            de anställdas intressen i relationen på arbetsplatserna. Det är
            vad frågan handlar om.
          </note>
          <note>
            Det är därför det är så viktigt att avkräva ett besked när nu
            Moderaterna har blottat flanken.
          </note>
          <note>
            Anf. 18 GUDRUN SCHYMAN (v) replik
          </note>
          <note>
            Fru talman! Jag skall gärna svara på några av Göran Perssons
            frågor. Jag trodde att Göran Persson var medveten om att detta
            debatterades ganska ingående i går i riksdagen. Jag tror att vi
            i de flesta partier talade om ungefär vad vi tyckte i dessa frågor.
            Men jag kan gärna upprepa det.
          </note>
          <note>
            Vad gäller den lokala samordningen är den alldeles utmärkt. Jag
            tror att det skulle behövas mycket mer för att bryta upp sektoriseringen
            inom den gemensamma sektorn så att man kan samarbeta, sätta människan
            i centrum och använda pengarna klokt och konstruktivt. Det tycker
            jag är alldeles utmärkt.
          </note>
          <note>
            Vad gäller att bygga ut utbildningssatsningar både inom vuxenutbildningen
            och i högskolor ligger det helt i linje med det förslag som Vänsterpartiet
            redan tidigare har lagt fram. Det har vi absolut ingenting emot.
            Vad som är viktigt är att se till att det också finns studiestöd
            så att människor har möjlighet att komma till skott. Som det nu
            är har det raserats en hel del. I och med sänkningen av ersättningen
            från akassan blev det också sänkning av studiebidrag. Det har
            försvunnit barntillägg i svux och svuxa, osv. Det har gjort att
            många har varit tvungna att avbryta sina vuxenstudier. Men det
            kan vi säkert komma överens om.
          </note>
          <note>
            Vad gäller att ge företagen lägre arbetsgivaravgifter upp till
            taket på lönesumman 600 000 kr tror vi att det hade varit klokare
            att rikta ett sådant stöd till de små eller medelstora företagen.
            Låt oss säga att vi hade en gräns på upp till 50 anställda. Då
            skulle vi undvika att kasta ut pengar till företag som uppenbarligen
            inte alls har någon nytta av dessa pengar. Men det är sådana justeringar
            som säkert kan göras under resans gång.
          </note>
          <note>
            Vad gäller framtidsprogrammet, satsningar på småföretag, på kretslopp
            och på Östersjösamarbetet tycker vi att också det är alldeles
            utmärkt. Det finns ingenting i detta som är något som vi kritiserar.
          </note>
          <note>
            Tvärtom ligger just dessa delar väldigt väl i linje med förslag
            som vi tidigare har lagt fram. Det som vi skulle vilja ha är fler
            och större satsningar inom näringspolitiken, och vi skulle vilja
            se mer av fördelningspolitik.
          </note>
          <note>
            Vi har i vår vårbudet lagt fram ett förslag som är ett paket
            på 20 miljarder. Vi ger 5 miljarder till kommunerna och 5 miljarder
            till det vi brukar kalla för tjänste- eller servicesektorn i lättnader,
            kanske i form av ändrade arbetsgivaravgifter. Vi satsar 5 miljarder
            på utveckling och stimulering av gröna jobb och på att
          </note>
          <note>
            Agenda 21-arbetet skall få större fart, osv. Vi har lagt
          </note>
          <note>
            5 miljarder i någonting som vi kallar för framtidsfond.
          </note>
          <note>
            Där ingår teknikutveckling och miljöteknik. Där ingår också den
            mycket viktiga frågan om arbetstiderna.
          </note>
          <note>
            Vi tycker att det är väldigt synd att regeringen inte kommer
            till skott i just den frågan. Där skulle vi kunna göra någonting
            mer och någonting fortare. I det ingår också en diskussion om
            en begränsning av övertiden, vilket skulle ge en hel del jobb
            enligt de beräkningar som finns.
          </note>
          <note>
            Vi har också föreslagit en omedelbar insats för att kunna skapa
            5 000-10 000 ungdomsjobb redan nu i sommar. Vi vill inte vänta
            till nästa sommar, som regeringen vill. Det räknar vi med skulle
            kosta ungefär 1 miljard kronor, som vi vill dra in från Vasakronan.
          </note>
          <note>
            Det är oerhört viktigt att vi nu sätter oss ner och samarbetar
            för att öka sysselsättningen. Men då måste vi också öka efterfrågan.
            Där saknar vi förslag från regeringen som går ut på att omfördela
            mer. Om vi skall få en tillväxt i det vi kallar för tjänstesektor
            eller servicesektor måste människor också ha möjlighet att efterfråga.
            Då måste vi sänka skatterna på låga inkomster. Det låter sig också
            göras genom att t.ex. höja grundavdraget för låga inkomster och
            slopa det för höga. Vi har fler, bättre och mer aktiva åtgärder.
          </note>
          <note>
            Anf. 19 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Jag noterar med intresse det Gudrun
          </note>
          <note>
            Schyman säger om de förslag vi har lagt fram. Det känns bra.
            Det är säkert så att det finns fler i kammaren som vill vara med.
          </note>
          <note>
            Jag har en fråga av allmänpolitisk natur till Gudrun Schyman.
            Jag följde er kongress. Där fick jag intrycket av att Vänsterpartiet
            inte kunde tänka sig att samarbeta med partier som låg utanför
            arbetarrörelsen, som man uttryckte det. Det här är ett gemensamt
            förslag med Centerpartiet. Är Gudrun Schyman trots det beredd
            att samarbeta?
          </note>
          <note>
            Anf. 20 GUDRUN SCHYMAN (v) replik
          </note>
          <note>
            Fru talman! Det var väl trevligt att Göran Persson följde vår
            kongress. Jag följde också Socialdemokraternas kongress. Jag har
            stått här och frågat mig när ni skall komma till skott med kongressbesluten.
            Jag tänker t.ex. på arbetstidsfrågan.
          </note>
          <note>
            Den här frågeställningen var uppe till diskussion.
          </note>
          <note>
            Vår kongress diskuterade just i termer av att det krävs samarbete
            och en breddning av politiken i den mycket svåra situation som
            vi står inför. Nu måste vi kreera ett nytänkande på en mängd olika
            områden.
          </note>
          <note>
            Vår kongress och våra medlemmar var väldigt noga med att tala
            om att man gärna vill se ett samarbete.
          </note>
          <note>
            Det ser man ju nu ute i de flesta kommuner runt om i
          </note>
          <note>
            Sverige, inte minst i de stora kommunerna och landstingen. Det
            samarbetet skall vara väl förankrat i arbetarrörelsens organisationer.
            Det innebär att det skall vara förankrat i den fackliga rörelsen,
            och det innebär naturligtvis också att det måste bestå av ett
            samarbete mellan arbetarrörelsens bägge politiska partier. Men
            man vill också, och det var man väldigt noga med, ha en rödgrön
            profil på det här samarbetet.
          </note>
          <note>
            Och är det några frågor där Centern och Vänsterpartiet kommer
            väl överens så är det just i synen på miljö- och energifrågorna.
            Det gäller inte minst kärnkraftsavvecklingen, men också hela kretsloppstänkandet
            och skatteväxlingen. Våra kongressbeslut var väldigt tydliga och
            gav klara ideologiska ståndpunkter för att just uppmuntra ett
            aktivt samarbete, inte minst här i riksdagen.
          </note>
          <note>
            Jag tror att det är väl bekant för Göran Persson att vi också
            har tagit sådana initiativ inför sysselsättningspropositionen.
            Där har vi varit mycket aktiva och förhört oss om hur diskussionerna
            har gått och även ställt våra kunskaper, vår kompetens och vår
            goda vilja till förfogande. Jag ser fram emot att vi skall fortsätta
            att agera på det sättet.
          </note>
          <note>
            Eftersom Göran Persson själv talade om Växjö och hur bra det
            var där, skall jag säga att jag också har varit mycket där. Där
            har vi ett gott samarbete mellan
          </note>
          <note>
            Socialdemokraterna och Vänsterpartiet. Jag tror att
          </note>
          <note>
            Miljöpartiet också finns med i den politiska majoriteten.
          </note>
          <note>
            Jag föreslår att vi gör ett gemensamt besök där,
          </note>
          <note>
            Göran Persson, och besöker någonting som heter
          </note>
          <note>
            Dackes döttrar. Det är ett mycket väl utvecklat samarbete mellan
            kvinnor i Socialdemokraterna och
          </note>
          <note>
            Vänsterpartiet. Det har en hög jämställdhetsprofil.
          </note>
          <note>
            Detta är något som vi verkligen saknar i regeringens förslag
            - en aktiv och framåtsyftande diskussion om kvinnors arbetsmarknad
            med ett jämställdhetstema inte bara i ord utan också i kraftfull
            politisk handling.
          </note>
          <note>
            Jag föreslår Göran Persson att vi åker dit. Vi lyssnar på kvinnorna
            i Växjö.
          </note>
          <note>
            Anf. 21 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Jag åker gärna till Växjö, men Gudrun
          </note>
          <note>
            Schyman och jag skall kanske trots allt välja separata vagnar.
            Det finns mycket att lära ute i landet som är värt att ta till
            sig. Jag har följt Växjö kommun i flera år, och det finns andra
            goda exempel. De kan och de vill, och nu får de möjligheter.
          </note>
          <note>
            Det finns ett starkt jämställdhetsinslag i den här propositionen.
            Det handlar om utbildningsplatserna, satsningen på kommunerna
            och arbetsmarknadspolitiken och hela den förändring som nu görs
            i det lokala ansvarstagandet. Jämställdhetstanken går som en röd
            tråd genom detta. Det är ingen tvekan om det.
          </note>
          <note>
            Sedan tackar jag för det klargörande svaret om vilka möjligheter
            Vänsterpartiet har att samarbeta med andra partier. Jag är inte
            säker på att jag följde det till punkt och pricka, men det var
            trots allt ett svar.
          </note>
          <note>
            Tack så mycket!
          </note>
          <note>
            Anf. 22 BIRGER SCHLAUG (m) replik
          </note>
          <note>
            Fru talman! Ledamöter, ni på läktaren och andra som lyssnar och
            tittar! I mitt första inlägg citerade jag
          </note>
          <note>
            Lars Tobisson och ville att han skulle svara på en fråga. Han
            svarade inte på den frågan. Jag har fått benäget bistånd av Göran
            Persson för att få Lars Tobisson att svara.
          </note>
          <note>
            Jag citerade ett TT-meddelande där Lars Tobisson sade så här:
            "Det viktiga är inte att nu tala om kostnader, utan att vidta
            åtgärder - - -. Då kan man inte se det som en kameral övning om
            det blir lika mycket intäkter som utgifter."
          </note>
          <note>
            Det här är fullständigt fantastiskt. Moderaterna tror fortfarande
            på några automatiska dynamiska effekter av sin märkliga politik.
            Det har man väl trott på tidigare också, men faktum är ju att
            moderaterna, det största oppositionspartiet här i riksdagen, förespråkar
            en totalt ansvarslös budgethantering. Det känns rimligt och ganska
            skönt att Göran Persson inte gör det i alla fall. Här har moderaterna
            ju verkligen intagit nydemokraternas populistiska nisch.
          </note>
          <note>
            Moderaterna håller kursen tycks Lars Tobisson mena också. Det
            är nog sant. Det gjorde Titanic också. Man struntar inte bara
            i budgetunderskott numera, utan man företräder en politik som
            innebär en total anarki på arbetsmarknaden. Jag tycker att det
            är allvarligt. Lars Tobisson har ju ett inlägg till så småningom.
          </note>
          <note>
            Jag hävdar att det behövs vissa grundläggande spelregler. Avregleringen
            av taxi är väl ett lysande exempel, som också moderater kan se,
            på vad som händer när det inte finns spelregler på olika marknader.
            Jag tror att det behövs spelregler. Det går inte att montera ned
            arbetsrätten på det sätt om moderaterna vill.
          </note>
          <note>
            Det talas mycket om framväxten av ett tvåtredjedelssamhälle där
            alltfler människor känner sig utanför, och det är sant. Problemet
            här i riksdagen är inte att bara moderaterna driver en sådan politik,
            utan att socialdemokraterna faktiskt följer den.
          </note>
          <note>
            Göran Persson säger att vi måste spara. Den som står i skuld
            är icke fri. Och det är naturligtvis sant.
          </note>
          <note>
            Men den som lever i ekonomisk och social stress är ju inte heller
            fri. Jag menar att Göran Perssons politik i själva verket ökar
            klyftorna. Vi måste spara, men frågan är hur man sparar.
          </note>
          <note>
            I stället för att skära ned på a-kassan och sjukersättningen
            och ge 75 % till alla, kunde man sparat lika mycket pengar genom
            att låta låginkomsttagare få behålla en högre procentsats. Vi
            med höga inkomster kunde ha fått behålla en lägre procentsats.
            Då hade man värnat jämlikheten i stället för att slå ut den.
          </note>
          <note>
            I stället för att sänka barnbidraget för alla, hade man kunnat
            höja det och beskatta det. Staten hade sparat ungefär lika mycket
            pengar. Då hade man värnat jämlikheten i stället för att slå sönder
            den.
          </note>
          <note>
            I stället för att skära i kommuner och landsting, dvs. sjukvård,
            äldrevård och skola, hade de övriga partierna i riksdagen t.ex.
            kunnat säga nej till de gigantiska försvarsanslagen till inköp
            av nytt militärt material för 55,8 miljarder kronor. Riksdagen
            har gett regeringen tillstånd att inhandla detta.
          </note>
          <note>
            Miljöpartiet är fullständigt överens med regeringen om att vi
            måste ha en stram budgetpolitik. Det är fullt riktigt. Men frågan
            är hur man sparar.
          </note>
          <note>
            Jag ställde några konkreta frågor i mitt förra inlägg. Jag citerade
            finansminister Åsbrink som sade att det krävs en grundlagsändring
            för medlemskap i
          </note>
          <note>
            EMU. Jag undrar om Göran Persson delar den uppfattningen.
          </note>
          <note>
            Jag ställde också en konkret fråga om vad vi skall göra gemensamt
            för att klara det vakuum som nu uppstår när pengarna till vindkraftssatsningarna
            faktiskt tagit slut. Samma sak gäller det vakuum som uppstår när
            kommunerna nu har haft så stor efterfrågan på allergisaneringsbidrag
            att de statliga pengarna inte räcker till. Detta ger ju gröna
            jobb. Jag tror att vi gemensamt skulle kunna lösa detta på ett
            bra sätt.
          </note>
          <note>
            Anf. 23 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Jag skall svara på frågorna. I grundlagsfrågan är
            jag tveksam och har ännu inte tagit ställning. Mycket talar för
            att Erik Åsbrinks tolkning är riktig.
          </note>
          <note>
            Det finns anledning att konstruktivt diskutera frågan om allergisanering
            och vindkraft, varför inte i sommar när vi träffas.
          </note>
          <note>
            Jag sätter också värde på den attityd som Birger
          </note>
          <note>
            Schlaug intar när det gäller budgetsaneringen och strama statsfinanser.
            Det finns inga lätta vägar att gå här. Det är knepigt, och det
            är svårt. Miljöpartiet är självfallet välkommet att vara med i
            det arbetet.
          </note>
          <note>
            Anf. 24 BIRGER SCHLAUG (mp) replik
          </note>
          <note>
            Fru talman! Det är utmärkt om vi kan klara de akuta problemen
            när det gäller vindkraftssatsningen och allergisaneringen. Jag
            tar det som ett löfte. Det finns en positiv attityd från regeringen.
            Det är alldeles utmärkt.
          </note>
          <note>
            Göran Persson var litet purken på mig för att jag tyckte att
            200 miljoner kronor per år till kretsloppsanpassning var för litet.
            Det är väldigt litet, och problemet är att om man låser sig på
            en så låg nivå de närmaste fem åren är det nästan katastrof på
            gång.
          </note>
          <note>
            Göran Persson sade att vi har en trång statsbudget.
          </note>
          <note>
            Ja, det har vi. Men samtidigt vill regeringen gå i borgen för
            ett OS i Stockholm med 2,5 miljarder kronor.
          </note>
          <note>
            Hur är det då med det trängda läget i statsbudgeten?
          </note>
          <note>
            2,5 miljarder kronor är statsministern villig att punga ut på
            ett OS i Stockholm. Det verkar helt horribelt;
          </note>
          <note>
            Stockholm är ju en kulturstad och kulturhuvudstad.
          </note>
          <note>
            Det är på det man skall satsa och inte kasta pengarna i sjön
            på ett OS.
          </note>
          <note>
            Jag tror att det finns möjligheter till ett skapligt samarbete,
            men ett samarbete kan inte bygga på att bara en dikterar villkoren.
            Vi har gjort bra uppgörelser om konvergensprogram och tillväxtprogram,
            men den allvarligaste och viktigaste frågan nu är ändå inte att
            peta i detaljer.
          </note>
          <note>
            I stället behövs en helt ny syn på lönearbetet. Jag förstår inte
            varför den socialdemokratiska ledningen är så negativ till tanken
            att dela på jobben och sänka arbetstiden. Det finns ingen annan
            lösning för att komma till rätta med arbetslösheten. Är det någon
            i denna kammare som på fullt allvar tror att vi kan få full sysselsättning
            och ha kvar 40-timmarsveckan?
          </note>
          <note>
            Att sänka arbetstiden är inget hot mot välfärden -
          </note>
          <note>
            det är ju faktiskt tvärtom. Vi gör tillsammans lika mycket som
            i dag, men vi delar på jobben och den fria tiden. Det är välfärd
            och välstånd.
          </note>
          <note>
            Anf. 25 ALF SVENSSON (kds) replik
          </note>
          <note>
            Fru talman! Det är mycket instressant att studera
          </note>
          <note>
            Göran Perssons metodik. Det skall ni som sitter framför TV-apparaterna
            också göra. Jag var säker på att han skulle göra det han gjorde
            i dag, nämligen gå upp och säga: Jag hade tänkt att hålla ett
            annat anförande.
          </note>
          <note>
            Det gjorde han på LRF-konferensen på Kommunförbundet. Det är
            ett trick han har för att folk skall tro att det han säger blir
            tyngre och mer betydelsefullt.
          </note>
          <note>
            Sedan säger han: Ni har inget eget att komma med. Det säger han
            varje gång, trots att socialdemokraterna i går här i kammaren
            röstade ned förslag efter förslag från borgerligt och annat håll.
            Men i dag har vi inget eget att komma med. Skulle vi har gjort
            något nytt under natten, eller vad menar Göran Persson? Andra
            jobbar under nätterna, men det får vara måtta på hans krav.
          </note>
          <note>
            Sedan säger han: Ta ansvar för statsfinanserna; det gjorde vi.
            Men det gjorde ni inte mellan 1991 och
          </note>
          <note>
            1994. Ni gick emot varenda besparing, Göran Persson! Ni hade
            överbud på varenda budgetförslag! Nu säger ni att ni tar ansvar
            för budgetfinanserna, men ni har sannerligen inte varit briljanta
            på det!
          </note>
          <note>
            Göran Persson säger: Låt oss inte misstänkliggöra varandra. Detta
            säger han långsamt, med stadig röst och rejält stöd. Men därefter
            kallar han oss för lojala moderata stödtrupper och säger att det
            är ett val som kds har gjort. Två sekunder senare frågar han:
            Väljer kds samma politik som Moderaterna?
          </note>
          <note>
            Sedan sker pladasket, då Göran Persson talar om
          </note>
          <note>
            Moderaternas biståndspolitik. Men vi satt i regeringen under
            Moderaternas period och hade en helt annan biståndspolitik än
            den ni nu presterar. Socialdemokraterna lägger sig nu på samma
            nivå som Ian
          </note>
          <note>
            Wachtmeister låg på, nämligen 0,7 %. Ni gör gemensam sak med
            Ian Wachtmeister! Vi hade en biståndspolitik som vi är stolta
            över.
          </note>
          <note>
            Sedan säger Göran Persson så här: Är det inte så att moderaterna
            vill dra ned på handikappreformen?
          </note>
          <note>
            Kanske det, vad vet jag? Men vi införde handikappreformen under
            en moderat statsminister, och det är den reformen som ni nu skall
            spara på. Det får vara litet måtta på metodiken som Göran Persson
            använder sig av!
          </note>
          <note>
            Till sist kommer frågan: Ser kds välfärdssamhället som ett hinder
            för ekonomisk utveckling? Vilken svår fråga! Nej, naturligtvis
            inte. Men vi ser heller inte ekonomisk utveckling som någonting
            man kan strunta i om man vill bevara välfärdssamhället.
          </note>
          <note>
            (Applåder)
          </note>
          <note>
            Anf. 26 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Alf Svensson är pressad och skall nu svara på den
            fråga som är central för kds att ta ställning till. Ord och handling
            skall gå ihop, sade han alldeles nyss i talarstolen.
          </note>
          <note>
            I går röstade vi i kammaren om budgetramarna.
          </note>
          <note>
            Då lade kds ned sina röster när det moderata budgetalternativet
            om ytterligare två miljarder mindre i bistånd och ytterligare
            17 miljarder mindre till kommunerna skulle presenteras.
          </note>
          <note>
            Min enkla fråga är: Är kds emot dessa moderata neddragningar,
            som i sin tur möjliggör de skattesänkningar de bygger sitt ekonomiska
            alternativ på? Eller tänker kds ännu en gång sätta sig i ett läge
            där man lojalt stöder moderaterna i deras attacker mot välvärldssamhället
            för att få till stånd skattesänkningar?
          </note>
          <note>
            Det är frågan.
          </note>
          <note>
            Sedan kan ju Alf Svensson, precis som andra, i talarstolen försöka
            att göra detta mer eller mindre lustigt. Men det är en benhård
            och knivskarp fråga.
          </note>
          <note>
            Kds måste välja sida. Antingen står ni på sidan där moderaterna
            finns eller också gör ni det inte. Om ni inte står på den sidan
            skall det beskedet lämnas klart och tydligt. Då skall man inte
            avstå i voteringarna, utan då gäller det att se till att ord och
            handling går ihop, precis som Alf Svensson sade.
          </note>
          <note>
            Anf. 27 ALF SVENSSON (kds) replik
          </note>
          <note>
            Fru talman! Jag skulle behövt fler än mina 40 sekunder för att
            tala om för Göran Persson att han väldigt väl vet att ett parti
            väcker egna motioner och röstar för dem. Man avstår från att rösta
            både om socialdemokraters och moderaters förslag och står för
            sina egna förslag. Det har vi gjort, och det kommer vi att göra.
          </note>
          <note>
            Läs vår motion! Var inte alltid så stor, Göran
          </note>
          <note>
            Persson, utan läs även ett litet partis motioner. Vi står för
            våra förslag. Det är inte så att det antingen är moderaters eller
            socialdemokraters förslag man väljer emellan. Man väljer sina
            egna förslag och vågar stå för dem. Pressad är jag tidsmässigt
            - för övrigt inte.
          </note>
          <note>
            (Applåder)
          </note>
          <note>
            Anf. 28 Statsminister GÖRAN PERSSON (s)
          </note>
          <note>
            replik
          </note>
          <note>
            Fru talman! Nu skall vi komma ihåg vad Alf
          </note>
          <note>
            Svensson har sagt och notera hur sommarens votering går, när
            moderaternas jättelika skattesänkningar skall presenteras i kammaren.
            Då kommer sanningens minut. Då får moderaterna se om Alf Svensson
            står kvar på deras sida eller inte. Den enkla politiska iakttagelsen
            går att uttrycka också på mindre än 40 sekunder, Alf Svensson.
          </note>
          <note>
            Anf. 29 LARS TOBISSON (m) replik
          </note>
          <note>
            Fru talman! Birger Schlaug missbrukar debattreglerna. Göran Persson
            säger att vi moderater vill försämra för de handikappade, när
            vi sagt nej till regeringens förslag riktat mot de handikappade.
          </note>
          <note>
            "Natten var dunkel. Nu kommer morgonens klarhet. Men med denna
            konstruktion tror jag att ni får förbereda er för fler dunkla
            nätter." Så sade Carl Bildt här i kammaren när firma Persson &amp;
            Johansson presenterade sitt förra projekt för litet drygt ett
            år sedan.
          </note>
          <note>
            Göran Persson erinrade om att vi moderater då tvingade regeringen
            till handling genom att begära en särskild debatt om Sveriges
            ekonomi. Nu har vi drivit regeringen till handling genom att kräva
            att riksdagen samlas i sommar. Att döma av det som regeringen
            nu presenterat för kammaren verkar det inte bara ha varit en dunkel
            natt. Det har varit en hel vecka i skymningszonen för Göran Persson
            och hans vapendragare.
          </note>
          <note>
            Ingvar Carlsson brukade efterlysa en ny ekonomisk teori som skulle
            ta över efter keynesianismen.
          </note>
          <note>
            Göran Persson har nu uppfunnit en sådan. Efter mönster av Stockholmsskolan,
            Chicagoskolan osv.
          </note>
          <note>
            kan vi kalla den Vingåkersskolan. Även Birger
          </note>
          <note>
            Schlaug anslår liknande tongångar, och Olof Johansson uppträder
            som gästföreläsare.
          </note>
          <note>
            Den grundläggande tesen är att ekonomin fungerar bättre ju svårare
            man gör det för företagen - genom höjd bolagsskatt, höjd energiskatt
            och tidigarelagd inbetalning av moms.
          </note>
          <note>
            Det är viktigt att göra klart för sig vad det i grunden handlar
            om. Göran Persson är ordförande i ett socialistiskt parti med
            sin ideologiska bas i tanken att det finns en konflikt mellan
            arbete och kapital. Dagens debatt visar inte bara på en tydlig
            skiljelinje mellan socialdemokrater och moderater vad beträffar
            företagande och arbete. Regeringen misstror företagarna och fruktar
            LO. Vi tror på den fria företagsamheten.
          </note>
          <note>
            Vi vet, Göran Persson att lag skall med lag ändras, inte med
            medling eller förhandling. Men det finns också en djupare skiljelinje.
            Den handlar om hur vi ser på samhället över huvud taget, hur vi
            ser på politiken. Göran Persson står för en tradition för vilken
            samhället är ett mekaniskt spel, där tryck och rattande på knappar
            och reglage ses som medel för att få våra liv att fungera bättre.
          </note>
          <note>
            I en av sina första intervjuer som statsminister berättar Göran
            Persson att hans första politiska uppdrag var att välja gardiner
            till pensionärerna på ålderdomshemmet i Vingåker. Jag började
            fundera: Är det verkligen rimligt att en 20-årig SSU:are skall
            välja gardiner åt våra gamlingar? Utan att Göran Persson tänkte
            på det avslöjade han vilket samhälle han varit med om att skapa.
            Uppgifter som i varje civiliserat land ligger hos individerna
            själva har politiserats och överförts till offentliga organ.
          </note>
          <note>
            Vem väljer skola, sjukvård, barnomsorg, åldringsvård och gardiner
            åt oss? Jo, det gör Göran Persson eller någon hans gelike, för
            han har majoritet i nämnden, fullmäktige eller riksdagen bakom
            sig.
          </note>
          <note>
            Vi moderater vill forma ett samhälle där politik betyder mindre
            och människor betyder mer, ett samhälle där vanliga människors
            vilja till arbete, sparande och förkovran kan komma till uttryck,
            ett samhälle där vi alla kan känna en verklig trygghet i att det
            är vi själva som bestämmer över våra liv, ett samhälle där vi
            själva väljer gardiner - ett samhälle av mångfald och växt, ett
            det liberala systemskiftets samhälle.
          </note>
          <note>
            Anf. 30 GUDRUN SCHYMAN (v) replik
          </note>
          <note>
            Fru talman! Dagens debatteknik gör det litet svårt för mig. Jag
            hade till Lars Tobisson tänkt rikta några frågor som jag vet att
            mina partikolleger ställde i går men inte fick svar på. Jag hade
            tänkt få svar på dem nu, men jag kan kanske få svaren efter debatten
            i stället.
          </note>
          <note>
            Den skattepolitik och den ekonomiska politik som
          </note>
          <note>
            Lars Tobisson och moderaterna förespråkar och som skall ge så
            mycket frihet till så många människor innebär att 50 miljarder
            kronor skall dras bort från kommuner och landsting under de kommande
            tre åren. Vi försöker nu i kammaren för andra dagen i rad få reda
            på vad det kommer att betyda i praktiken.
          </note>
          <note>
            Vilka ytterligare sjukhus skall läggas ned? Vilka vårdavdelningar
            skall stängas? Vilka människor skall få sparken? Det är ju mest
            kvinnor som jobbar inom vården.
          </note>
          <note>
            Hur tror Lars Tobisson att detta värderas i termer av frihet
            av dem som gör det nödvändiga jobbet och av dem som får den nödvändiga
            vården? Jag har väldigt svårt att se hur man kan uttrycka det
            här i termer av frihet. Den ekvationen går såvitt jag förstår
            inte på något sätt ihop.
          </note>
          <note>
            Det hade varit intressant att få reda på hur det här skall finansieras.
            Jag tror att många medborgare, inte minst i Stockholms län, ställer
            sig den frågan. Vänsterpartiet sitter nu i en politisk majoritet
            i Stockholms läns landsting, och tillsammans med Socialdemokraterna
            och Miljöpartiet lägger vi fram förslag som innebär besparingar
            om 3 miljarder. Det är självklart mycket protester mot det, och
            det är inga roliga beslut, men vi fattar dem av det skälet att
            vi tar politiskt ansvar för en situation som har varit tillkrånglad
            av tidigare beslutsfattare.
          </note>
          <note>
            Vi gör det också därför att vi ser det som det absolut bästa
            alternativet till ett fortsatt skjutande framför oss av nödvändiga
            beslut och fortsatta allmänna nedskärningar, som skulle ge sämre
            vård för alltfler människor. Jag vill till Alf Svensson, som tidigare
            frågade mig om detta, säga att vi har det politiska och moraliska
            modet att möta våra väljare, patientgrupper och patientorganisationer
            samt även dem som inte är våra väljare och tala om detta för dem.
            Jag tror faktiskt att människor uppskattar det.
          </note>
          <note>
            Vi har heller aldrig stuckit under stol med att det här innebär
            försämringar. Vi säger inte att det innebär förbättringar, utan
            vi talar om att det är försämringar.
          </note>
          <note>
            Men vi har till skillnad från andra partier här den situationen
            att vi lägger fram förslag här i riksdagen till en ekonomisk politik
            som innebär att utrymmet för kommuner och landsting skall få växa
            i den totala ekonomi som vi har. Det gör vi av det skälet att
            vi värnar om det som vi i vardagligt tal brukar kalla välfärd.
          </note>
          <note>
            Det handlar om omsorgen om vården, om utbildningen och om kulturen
            ute i kommunerna, om biblioteksfilialerna och om fritidsgårdarna
            - det som är vardagstryggheten för väldigt många av oss och som
            är många kvinnors arbetsmarknad men som ändå minsann inte är en
            kvinnofråga. Jag utgår från att också alla män är intresserade
            av att ha en bra sjukvård, av att deras barn får gå i en bra skola
            och av att deras gamla föräldrar får en värdig vård, men man kan
            ju faktiskt tvivla på hur det är ställt med det intresset.
          </note>
          <note>
            Jag tycker att det är hårresande att höra högerns formuleringar
            om att politik skall betyda mindre. Vi vet vilka som då betyder
            mer, nämligen de som har makt och inflytande genom feta plånböcker
            och stora bankkonton. Vi som inte har detta har politiken som
            vårt verktyg, och det är vi väldigt rädda om. Det kommer Tobisson
            aldrig att kunna ta ifrån oss.
          </note>
          <note type="speaker">
            Anf. 31 OLOF JOHANSSON (c)
          </note>
          <note>
            Fru talman! Det här är en uppvisning i praktisk solidaritet.
            Jag avstår gärna från mina sista tre minuter
          </note>
          <note>
            - vi gör så mycket att vi inte behöver prata så mycket.
          </note>
          <note>
            Jag vill dock göra några avslutande kommentarer till den debatt
            som har förts, formulerade som skiljelinjer som har kommit fram
            i debatten.
          </note>
          <note>
            Jag tycker att en viktig skiljelinje - jag hoppas att den inte
            skall skilja oss åt för alltid - går mellan dem som har förmåga
            att samarbeta från olika utgångspunkter och dem som inte har det,
            dvs. de som litet reflexmässigt väljer konfrontation.
          </note>
          <note>
            Jag skall eftersom detta är mitt avslutningsanförande inte polemisera,
            men Tobisson nämnde t.ex.
          </note>
          <note>
            förra årets uppgörelse mellan oss och socialdemokraterna som
            ett utflöde av att moderaterna begärde en extra debatt. Kommer
            ni ihåg vad som hände dessförinnan? Carl Bildt begärde ett nyval
            - en reflexmässig konfrontation.
          </note>
          <note>
            Ett av de stora problemen i svenskt samhällsliv under åtminstone
            de gångna 20 åren är att vi har förmått för litet av samarbete
            och haft för mycket av konfrontation. Det är därför som jag talar
            om behovet av att bryta upp förstelnad blockpolitik. Det behövs
            alternativ i politiken, och vi är beredda att precisera sådana,
            men vi väljer att försöka samarbeta, i synnerhet när landet befinner
            sig i kris.
          </note>
          <note>
            Det har förts en omfattande debatt om finanserna mellan statsministern
            och främst moderaterna. Jag måste säga att jag är utomordentligt
            oroad över de nygamla tongångarna i debatten. Man tror att man
            bara kan dela ut pengar hur som helst. Samtidigt drar man in pengar
            - observera det! - genom skattehöjningar. För vem då? För vanligt
            folk! Matmomsen skall höjas, av Moderaterna, av Folkpartiet och
            allra mest av kds. Det går bra. I övrigt talar man om skattesänkningar
            som inte är finansierade. Vi vet hur det gick förra gången.
          </note>
          <note>
            Fördelningspolitiken hänger ofta samman med det här. 30 miljarder
            kronor skall dras in från kommunerna. Det är ju inga riktiga jobb,
            så det går bra. Det är moderaternas förslag. Jag tycker att det
            man borde diskutera är hur man skall göra med de 100 000
          </note>
          <note>
            människor som då blir av med sitt jobb.
          </note>
          <note>
            Det här är de skiljelinjer som finns i fördelningspolitiken,
            i synen på hur människor som är svaga skall få det stöd de behöver
            från samhällets sida. Det är vi beredda att ställa upp på. Vi
            vet att jobben i den offentliga verksamheten verkligen inte är
            några subventionerade jobb som plötsligt kom in i debatten. Det
            är jobb som människor efterfrågar och behöver. Hela saneringsarbetet
            är inriktat på att mobilisera den svenska nationen för att kunna
            bevara något som kan kallas för ett välfärdssamhälle.
          </note>
          <note>
            När statsministern här talar om kretslopp, Birger
          </note>
          <note>
            Schlaug, är avsikten inte den att skattebetalarna skall betala
            hela utvecklingen. Det är därför vi har producentansvar. Vi skall
            bistå med smörjmedel så att det här fungerar och sätter i gång.
            I övrigt skall andra ta ansvaret, både konsumenter och producenter.
          </note>
          <note>
            Till sist måste jag säga att jag är stolt över att tillhöra ett
            folkrörelseparti. Utvecklingen av den nya folkrörelsen t.ex. på
            landsbygden glöms ofta bort. Det är två partier som syns bland
            de 3 500 utvecklingsgrupperna på landsbygden. Det är Centern och
            det är
          </note>
          <note>
            Socialdemokraterna. Så förnyar sig en folkrörelse.
          </note>
          <note>
            (Applåder)
          </note>
          <note type="speaker">
            Anf. 32 LARS LEIJONBORG (fp)
          </note>
          <note>
            Fru talman! Birger Schlaug talar nästan alltid snabbt och självsäkert.
            Jag såg en TV-intervju med honom för en tid sedan där han som
            vanligt talade om sex timmars arbetsdag. Då ställde reportern
            den enkla frågan: Hur mycket arbetar du själv? Ett ögonblicks
            tvekan uppstod. Sedan fick Birger Schlaug hitta på ett svar. Han
            sade att han i och för sig jobbar mer än sex timmar. Men han har
            ju sin hobby som sitt arbete, och då får man jobba mer.
          </note>
          <note>
            Frågan är naturligtvis väldigt central i den här debatten. Varför
            skall vi här i kammaren - många av oss jobbar oftast 60 timmar
            i veckan -använda lagstiftning för att tala om hur mycket andra
            människor skall arbeta? Jag tycker att det skulle kännas kränkande
            om
          </note>
          <note>
            Birger Schlaug skulle bestämma hur mycket jag skall jobba. Det
            skulle nästan vara ännu mer kränkande än om Göran Persson skulle
            bestämma gardiner på mitt ålderdomshem så småningom.
          </note>
          <note>
            Låt oss sträva efter ett samhälle där människans eget inflytande
            över sin situation blir så stort som möjligt. Tänk om det finns
            en människa i Birger
          </note>
          <note>
            Schlaugs goda samhälle som säger: Jag är frisk och stark. Jag
            har inga barn. Jag vill jobba inte 35 utan 45
          </note>
          <note>
            timmar. Hur skall man göra med den personen? Hur mycket skall
            den personen få i lön?
          </note>
          <note>
            Detta visar att det här inte är sådant som vi politiker skall
            detaljreglera. Vi skall i stället sträva efter en så flexibel
            arbetsmarknad som möjligt.
          </note>
          <note>
            Man kan ta nästan vilket ord som helst i svenska språket och
            sätta ordet politik efter det. Det finns ord som fritidspolitik,
            och jag såg ordet sexualpolitik någonstans. Det finns politik
            om det mesta. Jag tycker att två branscher, livsmedelsbranschen
            och boendet, på några års sikt borde få ett kraftigt minskat politiskt
            inflytande. Varför skall just dessa två branscher vara kraftigt
            reglerade och kraftigt subventionerade?
          </note>
          <note>
            Det finns högar med rapporter som visar att vi har högre boendekostnader
            och högre matkostnader i
          </note>
          <note>
            Sverige just för att vi har så mycket subventioner och regleringar.
            Det här är ett sparförslag. Vi får se till att man i EU lägger
            om sin politik. Gör vi det skulle vi kunna spara betydande pengar
            genom att minska subventionerna för mat och boende. Det fina i
            kråksången är att allt tyder på att varken hyrorna eller matpriserna
            behöver gå upp.
          </note>
          <note>
            Jag tycker att huvudslutsatsen av den här debatten är att regeringen
            har tappat initiativet. Göran Persson tycker inte att vi har varit
            tillräckligt respektfulla i debatten när det gäller de förslag
            som lades fram i går. Orsaken är förmodligen att förslagen inte
            var så mycket att hänga i julgranen. Det var därför inte så mycket
            att kommentera.
          </note>
          <note>
            Göran Persson tyckte att jag skulle ta avstånd från ett avsnitt
            i en moderat motion. Jag har ärligt talat inte läst den så noga.
            Vi står för våra förslag, och vi tror på dem. Vi uppfattar för
            närvarande att det finns en ökad insikt om att Sverige behöver
            en samhällsförändring i liberal riktning.
          </note>
          <note>
            (Applåder)
          </note>
          <note type="speaker">
            Anf. 33 GUDRUN SCHYMAN (v)
          </note>
          <note>
            Fru talman! Det var intressant att höra att Lars
          </note>
          <note>
            Leijonborg tycker att det hade varit kränkande med en arbetstidslagstiftning
            som föreskriver låt oss säga 35
          </note>
          <note>
            timmars normal arbetsvecka. Jag undrar om han tycker att det
            var kränkande när vi beslutade att gå från 48
          </note>
          <note>
            timmars arbetsvecka till 40 timmars arbetsvecka. Jag undrar om
            han tycker att det är kränkande att vi har en semesterlagstiftning
            som talar om att vi får vara lediga. Det är ett mycket märkligt
            perspektiv! Var införandet av pappamånaden också kränkande? Man
            kan ju undra.
          </note>
          <note>
            Sammanfattningen av den här debatten är, tycker jag, att det
            behövs inte bara samarbete utan också nytänkande på många områden.
            Vi har efterlyst det i just den här propositionen, så att vi hade
            haft möjlighet att fatta snabba och kloka beslut just den här
            sommaren. Det skulle ha inneburit något mycket konkret för alla
            dem som behöver få ett jobb.
          </note>
          <note>
            Det behövs nytänkande vad gäller arbetstidsfrågan. Det behövs
            nytänkande vad gäller de gröna jobben, miljöomställningen och
            kretsloppstänkandet. Och det behövs litet mer tempo.
          </note>
          <note>
            Men det behövs också, det är jag alldeles övertygad om, en politik
            som är fast förankrad och som kanske har en bredare politisk bas
            än vad regeringens politik har. Det behövs nog, Göran Persson,
            en väldigt ordentlig förankring inom arbetarrörelsen och fackföreningsrörelsen.
            För att få en ordentlig och bra mix på det gröna och röda, så
            att alltihop inte bara blir grått, tror jag att vi behöver en
            större politisk bredd. Jag hoppas att vi kommer att ha möjlighet
            att utveckla det inom den här mandatperioden. Jag tror att vi
            i många frågor skulle ha mycket att vinna på det.
          </note>
          <note>
            Nu ser jag fram emot att vi hämtar andan, tills vi tillsammans
            åker till Växjö.
          </note>
          <note>
            Anf. 34 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Jag vill tacka för en bra debatt, med klargörande
            besked och med en mycket tydlig markering från de allra flesta
            här i riksdagen om att vi i sommar skall försöka hjälpas åt med
            den svåra uppgiften att halvera arbetslösheten, ned till 4 %.
          </note>
          <note>
            Tack för de beskeden och välkomna i ett ansvarsfullt arbete för
            Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            2 § Meddelanden om kammarens arbete
          </note>
          <note>
            Talmannen meddelade att meddelanden delats ut till kammarens
            ledamöter
          </note>
          <note>
            dels om plan för kammarens sammanträde 19 juni och 10-12 juli,
          </note>
          <note>
            dels om preliminär plan för kammarens arbete våren 1997.
          </note>
          <note>
            3 § Hänvisning av ärenden till utskott och beslut om förkortad
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1995/96:207 till finansutskottet
          </note>
          <note>
            1995/96:222 till finansutskottet
          </note>
          <note>
            Beträffande ovanstående propositioner hade regeringen föreslagit
            att riksdagen skulle besluta att motionstiden förkortades till
            åtta dagar.
          </note>
          <note>
            Kammaren beslöt att förkorta motionstiden för dessa propositioner
            till att utgå onsdagen den 19 juni kl.
          </note>
          <note>
            16.30.
          </note>
          <note>
            Motioner
          </note>
          <note>
            1995/96:Ub41-Ub44 till utbildningsutskottet
          </note>
          <note>
            1995/96:N39 till näringsutskottet
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1995/96:RR12 Riksdagens revisorers förslag angående Sveriges
            deltagande i internationella mellanstatliga organisationer
          </note>
          <note>
            5 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 11 juni
          </note>
          <note>
            1995/96:525 av Carina Moberg (s) till statsrådet
          </note>
          <note>
            Pierre Schori
          </note>
          <note>
            Invandrares identitetshandlingar
          </note>
          <note>
            1995/96:526 av Beatrice Ask (m) till statsrådet Ylva
          </note>
          <note>
            Johansson
          </note>
          <note>
            Elevers studiesvårigheter
          </note>
          <note>
            1995/96:527 av Beatrice Ask (m) till statsrådet Ylva
          </note>
          <note>
            Johansson
          </note>
          <note>
            Elever som skolvägrar
          </note>
          <note>
            1995/96:528 av Marianne Andersson (c) till finansministern
          </note>
          <note>
            Produktionsskatt på elektrisk kraft
          </note>
          <note>
            1995/96:529 av Rigmor Ahlstedt (c) till kommunikationsministern
          </note>
          <note>
            Vägverkets annonskampanj
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 september.
          </note>
          <note>
            Ajournering
          </note>
          <note>
            Kammaren beslöt kl. 12.19 på förslag av talmannen att ajournera
            sammanträdet till kl. 12.30 då avslutningen skulle vidta.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.30.
          </note>
          <note>
            6 § Avslutning
          </note>
          <note>
            Anf. 35 TALMANNEN
          </note>
          <note>
            Ärade kammarledamöter! Vårens arbete i riksdagen är inom kort
            avslutat. Sommaren väntar på oss därute.
          </note>
          <note>
            För nära nog exakt ett år sedan konstaterade jag i motsvarande
            situation att det då var första gången någonsin talmannen inte
            förklarade riksmötet avslutat och att riksdagen snabbt och utan
            formaliteter i fortsättningen kunde samlas för beslut året om.
          </note>
          <note>
            Det var en nödvändig och följdriktig anpassning av riksdagens
            arbetsformer till vår tids krav. Den extrasession vi kommer att
            ha redan denna sommar visar att förändringen var riktig och att
            riksdagen arbetar i tiden. Med den kompetens som utmärker arbetet
            i detta hus skall vi på bästa sätt ta oss an denna för oss alla
            avgörande uppgift - att bekämpa arbetslösheten. Arbetet skall
            läggas upp på effektivaste möjliga sätt, framför allt av omsorg
            om dem som är arbetslösa och för att myndigheter och organisationer
            snabbt skall komma i gång med de åtgärder riksdagens beslut leder
            till.
          </note>
          <note>
            Men ambitionen är också att riksdagens ledamöter och anställda,
            som så många andra, skall få möjlighet till välförtjänt ledighet
            under sommaren.
          </note>
          <note>
            Denna ändring av våra arbetsformer och arbetsvillkor är bara
            ett inslag i den omdaning på många plan som riksdagsarbetet nu
            genomgår. Vi som vistas mitt i stormens öga kanske inte alltid
            i vårt dagliga arbete märker vidden av detta. Vi lever i en tid
            där nya frågor och problem ställer krav på nytänkande och kreativitet.
            Det innebär mycket arbete, men det är också en spännande tid.
          </note>
          <note>
            Riksdagsarbetet har denna vår, bl.a. därför att vi inte haft
            en budget att behandla, inte liknat någon annan vår. När vi återvänder
            efter sommaren är förändringarna ännu större och riksdagens beslut
            om en förändrad budgetprocess utsätts för första gången för verklighetens
            hårda prövning. Reformeringen av riksdagens budgetarbete är visserligen
            grundligt utredd, men vi kan ändå komma att stå inför oförutsedda
            problem. Vi kan också redan nu förutse att det blir några mycket
            slitsamma månader, där vår förmåga till flexibilitet, och kanske
            också improvisationer, kommer att sättas på prov.
          </note>
          <note>
            Vi skall nu ta itu med denna omfattande arbetsuppgift i förvissningen
            att förändringen innebär ett effektivare budgetarbete och ger
            riksdagen bättre överblick och därmed större möjlighet till inflytande
            över budgeten. Jag hoppas att detta också skall leda till ytterligare
            koncentration och fördjupning på särskilt viktiga ämnesområden
            i utskottens arbete. Det bör ge en mer principiell inriktning
            på kammardebatterna och på så sätt öka intresset för dem.
          </note>
          <note>
            Arbetet med EU-frågor och den alltmer ökande internationaliseringen
            är andra delar av riksdagsarbetets förändring. Inom EU-arbetet
            har viktiga steg tagits under året i den process som syftar till
            att säkerställa och utveckla riksdagens inflytande och därmed
            stärka folkstyret.
          </note>
          <note>
            EU-nämnden har lagt ned ett förtjänstfullt arbete på att utveckla
            goda arbetsrutiner. Vi har haft intressanta kammardebatter. I
            sina redovisningar till talmanskonferensen har utskotten visat
            att EU-frågorna är en viktig och prioriterad uppgift i det kommande
            arbetet i fackutskotten.
          </note>
          <note>
            EU-medlemskapet ställer nya krav på riksdagens ledamöter och
            innebär hårt arbete. Vi är fortfarande nybörjare. Men jag hävdar
            att den svenska riksdagen redan ligger väl framme i inflytande
            i förhållande till parlamenten i många mer erfarna EU-länder.
          </note>
          <note>
            Vad gäller riksdagens internationella engagemang i övrigt har
            det på senare tid ökat så drastiskt att det kräver alldeles särskilda
            åtgärder. Det gäller inte minst riksdagens kontakter med de nya
            demokratierna i Baltikum, Central- och Östeuropa och södra Afrika.
          </note>
          <note>
            Riksdagen, dess ledamöter och anställda, gör värdefulla insatser
            i denna viktiga demokratiseringsprocess.
          </note>
          <note>
            Men vi måste just därför se till att vi använder våra resurser
            i form av tid och pengar på ett samlat och effektivt sätt. Jag
            har därför satt i gång ett arbete som syftar till att förbättra
            vår organisation inom detta område.
          </note>
          <note>
            Vårens arbete har också inneburit att vi prövat det nya frågeinstitut
            riksdagen beslutade om vid vårens inledning. Förändringen har
            slagit väl ut, och vid överläggningar med gruppledarna kom vi
            överens om att fortsätta i samma former till hösten, för att därefter
            diskutera eventuella ytterligare förfiningar av detta instrument.
          </note>
          <note>
            Det är också glädjande att i detta sammanhang notera ett påtagligt
            ökat intresse från medierna för riksdagen och för direktsändningar
            från kammardebatterna. Det är bl.a. ett resultat av långsiktiga
            satsningar på informationssidan inom riksdagen, men också av goda
            insatser från såväl kammarens ledamöter som regeringens företrädare.
            Detta ger helt nya möjligheter för medborgare i hela Sverige att
            följa riksdagsarbetet och främjar därmed demokratin.
          </note>
          <note>
            Ärade kammarledamöter! Reformeringen av riksdagsarbetet syftar
            till att utveckla och stärka det demokratiska arbetet. Detta är
            i grunden riksdagens och dess ledamöters viktigaste uppgift. Att
            vi på senare tid har fått uppleva att djupt odemokratiska och
            rasistiska krafter genom hot och trakasserier försökt hindra riksdagsledamöter
            att utföra sitt uppdrag för fred och frihet, för humanism och
            solidaritet, är oacceptabelt.
          </note>
          <note>
            De ledamöter som utsätts för denna press kan lita på vårt stöd.
            Vi skall göra vårt yttersta för att garantera deras säkerhet och
            självklara rätt att fullfölja sitt uppdrag. Sveriges riksdag står
            enad i denna övertygelse.
          </note>
          <note>
            Ärade ledamöter! De stora förändringar som präglar riksdagens
            arbete, liksom riksdagens nya sammansättning efter valet, ställer
            ökade krav på riksdagen och dess arbetsformer. Min inriktning
            är att riksdagen skall ha en långsiktig och väl genomtänkt arbetsplanering.
            Jag kan till min glädje konstatera att vi gjort goda framsteg
            under det gångna året, tack vare gott samarbete med partigrupperna
            och utskotten och mycket goda insatser från kammarkansliet under
            kammarsekreterarens ledning.
          </note>
          <note>
            Jag vill tacka denna kammares ledamöter för era insatser detta
            år och de vice talmännen för skickligt utfört arbete och gott
            kamratskap. Jag vill rikta ett särskilt tack till gruppledarna
            för mycket gott samarbete och för deras konstruktiva inriktning
            på goda överenskommelser, samt kvittningsmännen för sedvanligt
            oersättliga insatser. Ni kommer inför julisessionen att få visa
            er från er allra bästa sida. Jag vill även på mina och kammarens
            vägnar tacka kammarsekreteraren och hela riksdagens personal -
            kammarkansliet, utskottskanslierna och förvaltningskontoret -
          </note>
          <note>
            för goda och engagerade arbetsinsatser.
          </note>
          <note>
            Ärade ledamöter! Ett alldeles särskilt tack vill jag rikta till
            de avgående ledamöterna Mats Hellström och Bo Holmberg, som båda
            lämnar oss för nya uppdrag i sommar. Även om jag vet att åtminstone
            Mats
          </note>
          <note>
            Hellström får sitta kvar över julisessionen känns det bäst att
            få göra det så här vid skolavslutningen.
          </note>
          <note>
            Mats Hellström tillhör den numera synnerligen lilla skara ledamöter
            som var med redan på tvåkammarriksdagen. Han började som ledamot
            av andra kammaren 1969 och har under sina många år i riksdagen
            och i regeringen gjort betydande insatser inom bl.a. utrikesutskottet,
            som FN-delegat, som utrikeshandelsminister, EU-minister, jordbruksminister
            och som nordisk samarbetsminister. Vi minns honom särskilt för
            hans trevliga blandning av aldrig sinande flit och entusiasm.
          </note>
          <note>
            Bo Holmberg kom in i riksdagen 1985 efter att då ha varit civilminister
            under tre år, ett uppdrag han fortsatte med fram till 1988. I
            riksdagen har Bo
          </note>
          <note>
            Holmberg ägnat sig främst åt sociala frågor. Han har varit vice
            ordförande och ordförande i socialutskottet samt ordförande i
            Psykiatriutredningen, där han gjorde ett mycket engagerat och
            respekterat arbete för medmänniskor i stora svårigheter.
          </note>
          <note>
            Vi tackar er för era insatser i Sveriges riksdag och önskar er
            varmt lycka till med kommande arbetsuppgifter.
          </note>
          <note>
            Ärade kammarledamöter! Vi möts snart igen - en hel del i utskottsarbete
            redan inom kort, andra under mötet med OSSE:s parlamentariska
            församling den 5-
          </note>
          <note>
            9 juli här i riksdagen och samtliga vid vår extrasession den
            12 juli. Jag önskar er alla en trevlig sommar och en skön och
            välbehövlig ledighet dessförinnan, däremellan och därefter.
          </note>
          <note>
            (Applåder)
          </note>
          <note type="speaker">
            Anf. 36 BÖRJE NILSSON (s)
          </note>
          <note>
            Fru talman! Ärade kammarledamöter! Låt mig få framföra kammarens
            tack till talman och vice talmän och uttala vår uppskattning för
            er skicklighet och effektivitet i att under den gångna riksdagssessionen
            leda riksdagens arbete och ta oss igenom många gånger komplicerade
            voteringar.
          </note>
          <note>
            Jag vill också uttala en särskild uppskattning till talmannen
            för hennes utmärkta sätt att i olika sammanhang representera riksdagen.
          </note>
          <note>
            Riksdagsarbetet har under detta år varit inriktat på en fortsatt
            sanering av statsfinanserna, där målet -
          </note>
          <note>
            balans i de offentliga finanserna - ligger inom räckhåll. Därtill
            kommer beslut om utgiftstak för de närmaste åren, som skall ge
            oss bättre kontroll över ekonomin.
          </note>
          <note>
            För att bekämpa arbetslösheten bereds just nu ett åtgärdsprogram,
            där viktiga beslut skall fattas inom kort.
          </note>
          <note>
            I denna ljuva sommartid hoppas jag dock att alla får möjlighet
            till en skön avkoppling, även om det nu skall ske en fortsättning
            av riksdagsarbetet. Tänk att få lyssna till koltrastens sång i
            stället för voteringsklockornas signaler! Jag hoppas att det inte
            blir en alltför svår omställning för oss alla.
          </note>
          <note>
            Fru talman! Jag vill uttrycka kammarens tack och rikta en önskan
            till talman, vice talmän och riksdagens hela personal om en vilsam
            och skön sommar - med lust och fägring stor!
          </note>
          <note>
            (Applåder)
          </note>
          <note>
            7 § Kammaren åtskildes kl. 12.45.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 1 §
            anf. 8 (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
