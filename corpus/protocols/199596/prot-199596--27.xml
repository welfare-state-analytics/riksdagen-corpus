<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--27</head>
          <docDate when="1995-11-22 00:00:00">1995-11-22 00:00:00</docDate>
        </div>
      </front>
      <body>
        <div>
          <note>
            19.00 - 22.02
          </note>
          <note>
            Det justerade protokollet beräknas utkomma om 3 veckor
          </note>
          <note>
            ______________________________________________________________________
          </note>
          <note>
            1 § Val av en riksdagens ombudsman
          </note>
          <note>
            Företogs val av en riksdagens ombudsman
          </note>
          <note>
            (justitieombudsman).
          </note>
          <note type="speaker">
            Anf. 1 BIRGIT FRIGGEBO (fp)
          </note>
          <note>
            Fru talman! Justitieombudsman Gunnel Norell
          </note>
          <note>
            Söderblom avgår med pension den 31 december
          </note>
          <note>
            1995. Med anledning härav har konstitutionsutskottet berett frågan
            om val av en ny justitieombudsman.
          </note>
          <note>
            Konstitutionsutskottet föreslår enhälligt att riksdagen
          </note>
          <note>
            - för tiden fr.o.m. den 1 januari 1996 till dess nytt val genomförts
            under fjärde året därefter - till justitieombudsman väljer regeringsrådet
            Rune Lavin.
          </note>
          <note>
            Kammaren biföll konstitutionsutskottets förslag och utsåg därmed
            - för tiden fr.o.m. den 1 januari 1996
          </note>
          <note>
            till dess nytt val genomförts under fjärde året därefter
          </note>
          <note>
            - till
          </note>
          <note>
            justitieombudsman
          </note>
          <note>
            Rune Lavin
          </note>
          <note>
            2 § Justering av protokoll
          </note>
          <note>
            Justerades protokollet för den 16 november.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 1995/96:KU1,
          </note>
          <note>
            KU6 och KU11
          </note>
          <note>
            Lagutskottets betänkanden 1995/96:LU1 och LU2
          </note>
          <note>
            Socialförsäkringsutskottets betänkande 1995/96:SfU1
          </note>
          <note>
            Trafikutskottets betänkande 1995/96:TU4
          </note>
          <note>
            Jordbruksutskottets betänkande 1995/96:JoU8
          </note>
          <note>
            Näringsutskottets betänkanden 1995/96:NU3-
          </note>
          <note>
            NU5
          </note>
          <note>
            4 § Avveckling av hundskatten
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU3
          </note>
          <note>
            Avveckling av hundskatten (prop. 1995/96:18)
          </note>
          <note type="speaker">
            Anf. 2 PER ROSENGREN (v)
          </note>
          <note>
            Fru talman! Frågan om hundskatten är inte helt oviktig, även
            om det kan tyckas vara så.
          </note>
          <note>
            Skatteutskottet har, kan man säga, på eget initiativ fört fram
            den här frågan. Det blev väl en del muntra kommentarer när en
            motion skrevs i ärendet om att få ha hundskatten kvar.
          </note>
          <note>
            Jag vill kort ge en bakgrund till problematiken.
          </note>
          <note>
            Först och främst handlar det om kommunernas situation. Jag känner
            till hur det är i två kommuner, Eskilstuna och Västerås. I Eskilstuna
            uppgår intäkterna av hundskatten till 1,4 miljoner kronor. När
            vi i dag fattar beslut om hundskattens avveckling innebär det
            alltså att man får ett hål i kassan på 1,4 miljoner kronor. Också
            för diverse djursjukhus runt om i landet innebär ett sådant beslut
            förlorade intäkter. Djursjukhusen förlorar ett bidrag från kommunerna
            som är ganska viktigt för deras verksamhet. Jag återkommer senare
            till det.
          </note>
          <note>
            Beträffande detta förslag tas beslut mitt uppe i en budgetprocess.
            Kommunerna kommer ju att ta sina budgetar denna vecka eller nästa
            vecka. Att finansiera detta på annat sätt blir oerhört svårt.
          </note>
          <note>
            I dagens läge när det pratas om egenavgifter och om att brukare
            skall stå för sina egna kostnader är det märkligt att man går
            den motsatta vägen och faktiskt lägger över saker som är typiska
            för hundägare på det totala skattekollektivet. Renhållning, hundlatriner
            osv.
          </note>
          <note>
            bekostas ju med hjälp av de pengar som tas in på hundskatten.
          </note>
          <note>
            En annan aspekt som också diskuterats är registreringen av hundar
            som inte längre skulle behövas därför att Kennelklubben ordnar
            den. Så är det inte.
          </note>
          <note>
            Även i framtiden är det ju bara rasrena hundar som
          </note>
          <note>
            Kennelklubben avser att registrera. Alla icke rasrena hundar
            kommer således att stå utanför all registrering.
          </note>
          <note>
            Problemen är ganska stora just för djursjukhusen.
          </note>
          <note>
            Den slutna djursjukvården i Sverige har under flera decennier
            byggts upp i intimt samarbete med kommunerna. Bidrag genom hundskattemedel
            utgör mellan
          </note>
          <note>
            15 % och 30 % av intäkterna för många djursjukhus och har främst
            använts till att finansiera den kostnadskrävande jourverksamheten.
            För flertalet djursjukhus med jourverksamhet är de kommunala bidragen
            av hundskattemedel en absolut förutsättning för fortsatt drift.
            Samarbetet mellan kommuner och djursjukhus är väl utbyggt och
            fungerar sedan lång tid utmärkt för alla parter - hundägare, kommuner
            och djursjukhus.
          </note>
          <note>
            Den pressande ekonomiska situationen i kommunerna utesluter att
            allmänna budgetmedel kommer att användas för bidrag till djursjukvården.
            Ett upphävande av hundskattelagen innebär därför att all bidragsgivning
            kommer att upphöra i ett slag med bara en månads varsel.
          </note>
          <note>
            Förut har man från kommunernas sida haft alla möjligheter att
            sätta en hundskatt på 0 kr. Om man så velat har man alltså inte
            behövt ta ut någon hundskatt.
          </note>
          <note>
            Föreliggande förslag innebär i stället att man fråntar kommunerna
            möjligheten att ta ut denna skatt.
          </note>
          <note>
            Djurägare har redan tidigare faktiskt drabbats av en del kostnader.
            1990/91 belades djursjukvården med moms. Då steg kostnaderna för
            djurägarna ganska ordentligt. Svenska djursjukhusföreningen anser
            att förslaget om ett slopande av hundskatten är synnerligen dåligt
            genomtänkt. Konsekvenserna för djursjukvården och därigenom för
            sällskapsdjuren och för en tredjedel av de svenska hushåll som
            har sällskapsdjur har över huvud taget inte beaktats! Detta kommer
            att få förödande konsekvenser för djur och djurägare och kommer
            även att leda till omfattande uppsägningar av personal på djursjukhusen,
            med åtföljande direkta kostnader och intäktsbortfall för staten
            och kommunerna när det gäller minskad moms och minskade skatteintäkter
            av annat slag.
          </note>
          <note>
            Varför slå sönder ett system för finansiering av djursjukvården
            som fungerat utomordentligt bra i flera decennier och som dessutom
            har den fördelen att det inte kostar vare sig staten eller kommunerna
            en enda krona? Det är ju just hundägarna själva som står för kostnaderna.
          </note>
          <note>
            Jag kan inte låta bli att citera ur en artikel skriven av Lars
            Longueville, som är chefredaktör på kommuntidningen Kommun Aktuellt.
            Han protesterar mot en ohistorisk skatteslakt. Det är kanske bra
            att också ha ett historiskt perspektiv på detta. Lars Longueville
            skriver så här:
          </note>
          <note>
            "En av våra mest klassiska skatter är i ett nafs på väg att avskaffas
            och mot det vill jag protestera. Jag vet att uttrycket `jag tycker
            att det är häftigt att betala skatt´ redan är upptaget, så jag
            säjer i stället: Det är min historiska plikt att få betala hundskatt.
            För det är hundskatten det gäller.
          </note>
          <note>
            Med den skatten handskas man inte hur som helst.
          </note>
          <note>
            I snart hundrafemtio år har vi svenska hundägare haft förmånen
            att få betala skatt för våra trofasta, bästa vänner. Så kommer
            regeringen stickande med ---
          </note>
          <note>
            proppen, som innebär att hundskatten skall vara borta redan till
            nästa år. Vad är det för hastverk? Man blir närmast chockad. Jag
            hävdar bestämt att saken inte utretts tillräckligt noga.
          </note>
          <note>
            För mej gäller det inte pengarna. Visserligen kan jag förstå
            om man på en del håll i kommunerna kommer att sakna de 59 miljoner
            som häromåret (1993)
          </note>
          <note>
            togs in i hundskatt, men för mej är principen viktigast.
          </note>
          <note>
            Jag vill tillsammans med min irländska terrier bära den tradition
            vidare som instiftades av rikets ständer den 12 juli 1861 med
            följande öppningsfras ---:
          </note>
          <note>
            Wi Carl, med Guds nåde, Sweriges, Norriges,
          </note>
          <note>
            Göthes och Wendes Konung, göre veterligt ...
          </note>
          <note>
            Efter ytterligare i originalförfattningen till yta och innehåll
            vackert snirkliga formuleringar kommer så budskapets kärna: `en
            årlig skatt, dock icke öfwerstigande fem riksdaler riksmynt, som
            inom kommunen boende personer, hvilka innehafwa hundar, skola
            för hwart och ett sådant djur erlägga, att för kommunens egna
            behov anwändas´.
          </note>
          <note>
            Undantagna i första författningstexten var hundar som statens
            skogs- och jägeribetjänter höll sej med i tjänsten.
          </note>
          <note>
            Drygt femton år senare, 1 juni 1877, var det dags för `Vi Oscar
            ...´ att göra veterligt att riksdagen höjt hundskattetaket till
            femton kronor. Fortfarande undantas tjänstehundarna hos statens
            skogs- och jägeribetjänter.
          </note>
          <note>
            Den lilla metallbrickan, hundskattemärket, som alla hundar bär
            med stolthet (och som inom parentes sagt lär få ett bra samlarvärde
            i framtiden) introducerades med en ny statlig förordning den 17
            maj 1923.
          </note>
          <note>
            Präglad av sin tid är den betydligt mindre högtidlig och rojalistisk
            än föregångarna och bara rubrik och datum läses upp i predikstolarna.
          </note>
          <note>
            Nu läggs skattegolvet till fem kronor och taket höjs till trettio.
            Dessutom undantas `hundar, vilka av lapparna används för renskötsel´.
          </note>
          <note>
            En språkligt tyskinspirerad och tillkrånglad mening i elfte paragrafen
            får läsaren att efter fyrtioen ord och sex kommatecken studsa
            till vid det sista ordet;
          </note>
          <note>
            där står `dödas´.
          </note>
          <note>
            Alltså, hunden tas om hand och dödas genom kommunens försorg
            om ägaren trots anmaningar inte betalar skatten. Ingenstans i
            1800-talsförfattningarna har jag kunnat hitta ett sådant drastiskt
            besked.
          </note>
          <note>
            Det säjer sej självt, att en skatt där man pliktat med döden
            om den inte erlagts kan man bara inte avskaffa hur lättvindigt
            som helst."
          </note>
          <note>
            Många när och kära har fått plikta med döden. Vi är beredda att
            nu ta bort den skatt för vilken, om den inte erläggs, man fått
            plikta med döden. Detta länder kanske litet grand till eftertanke.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 3 LARS U GRANBERG (s)
          </note>
          <note>
            Fru talman! Jag instämmer litet grand i det som
          </note>
          <note>
            Per Rosengren sade. Jag vill också erinra kammarens ledamöter
            om att denna fråga är ett uppdrag från riksdagen och ett enigt
            skatteutskott till regeringen för verkställande genom proposition
            1995/96:18, Lag om upphävande av lagen 1923:116 om hundskatt.
          </note>
          <note>
            När vi i skatteutskottet behandlade betänkandet
          </note>
          <note>
            1994/95:28, Finansiering av EU-medlemskapet, förelåg inga reservationer
            mot beställningen av regeringspropositionen. Det gör att jag nu
            skulle kunna gå ner från denna talarstol och invänta ett beslut
            med acklamation beträffande frågan om ett slopande av hundskatten
            - men icke!
          </note>
          <note>
            Helt plötsligt, fru talman, börjar vissa partier att vackla just
            i frågan om finansieringen av EU-
          </note>
          <note>
            medlemskapet och hundskatten. Förlåt mig, det är inte vissa partier
            utan ett specifikt parti som börjar vackla:
          </note>
          <note>
            Vänsterpartiet, som vid tillfället för skatteutskottets beslut
            om EU-finansieringen inte reserverade sig i frågan om hundskatten.
            Nu har man helt plötsligt bytt fot. Nu ansluter man sig till en
            rad instanser, t.ex.
          </note>
          <note>
            Svenska kommunförbundet och Svenska djursjukhusföreningen. Till
            den skaran ansluter sig alltså Vänsterpartiet.
          </note>
          <note>
            Alla dessa har skriftligen inkommit med åsikter mot förslaget
            om en slopad hundskatt. Alla utom en instans har hållit fast vid
            sin linje. Vänsterpartiet med
          </note>
          <note>
            Lars Bäckström och Per Rosengren har vänt från att ha varit villiga
            att genom slopandet av hundskatten medverka till finansieringen
            av EU-medlemskapet till att nu - precis som i många andra politiska
            frågor -
          </note>
          <note>
            göra helt om.
          </note>
          <note>
            Med tanke på att Per Rosengren och jag anser att frågan över
            kammaren för med sig ett drag av gammal traditionell skattepolitik
            måste jag en stund till uppehålla mig vid detta.
          </note>
          <note>
            År 1923, alltså för 72 år sedan, hade man speciella samhällsproblem
            som vi i dag gladeligen inser att vi genom ett kraftigt handlande
            från bl.a. politikerna på den tiden inte längre har i dagens samhälle.
            Frågan då bestod i om man skulle klara sjukdomar som spreds av
            lösspringande husdjur, exempelvis hundar. I dag har vi det problemet
            under kontroll. Därför anser vi socialdemokrater att behovet tillgodoses
            med råge och att lagen därför snarast bör avskaffas. Vi vill alltså
            avskaffa den redan i början av 1996. Men att säga att historien
            hunnit i kapp verkligheten på de allra flesta områden tycker också
            jag är att överdriva.
          </note>
          <note>
            Från 1923 till dags dato har lagen genomgått flera förändringar
            - dock, som jag ser det, till det bättre.
          </note>
          <note>
            Det är förstås bra. Men, fru talman, det medför att dagens fråga
            gäller om man skall se hundskatten som en skatt eller som en rent
            kommunal angelägenhet, dvs. som en kommunal avgift.
          </note>
          <note>
            Det vore roligt om Per Rosengren kunde svara på min fråga om
            han anser hundskatten egentligen vara berättigad till benämningen
            skatt. Eller kan han acceptera att det vi pratar om är en ren
            avgift? I så fall måste man också fråga sig varför Vänsterpartiet
            håller fast vid att staten - om nu svaret blir att man ställer
            upp på att detta är att likna vid en avgift - skall tillhandahålla
            den sortens kommunalt bidrag, dvs. i form av hundskatt. Varför
            inte en decentralisering från statligt styre till kommunalt styre
            i det här fallet, Per
          </note>
          <note>
            Rosengren?
          </note>
          <note>
            Vi måste ju instämma i att hundskatten är en speciell företeelse.
            Kommunerna får själva sätta nivån på skatten - allt från 0 kr
            i skatteuttag upp till 250 kr, som i Västerås.
          </note>
          <note>
            Ett annat problem som flertalet motståndare till ett slopande
            av hundskatten - även Per Rosengren - tar upp är finansieringen
            av djursjukhusen. I dag finns det ett stort mörkertal. Jag kan
            tänka mig att ungefär
          </note>
          <note>
            50 % av alla hundar i dag inte bär skattebricka. Men samma hundar
            får betala samma avgift när de besöker djursjukhusen. Är det rättvist?
          </note>
          <note>
            När det gäller sanningen om djursjukhusen bör det ske en skärpning.
            Den totala finansieringen av hundskatten motsvarar ca 10 % av
            det som går till djursjukhusen. Man kan också ställa sig frågan:
            Skall vi införa skatt på katter, hästar eller kor?
          </note>
          <note>
            Vi socialdemokrater säger inte nej till att kommunerna tar ut
            en avgift för den service som hundägarna tillhandahålles.
          </note>
          <note>
            Avslutningsvis, fru talman, yrkar jag att Sveriges riksdag ger
            alla hundar i Sverige ett erkännande för deras tillgivenhet gentemot
            oss människor genom att med en bred majoritet ta bort det skattetryck
            som vi haft på människans bäste vän.
          </note>
          <note>
            Anf. 4 PER ROSENGREN (v) replik
          </note>
          <note>
            Fru talman! När ärendet första gången var uppe i skatteutskottet
            sade ett enigt utskott att man skulle vända sig till regeringen
            för att få ett förslag. Men då insåg vi kanske inte konsekvensen
            därav, nämligen att kommunerna fråntas möjligheten att över huvud
            taget ta ut hundskatt.
          </note>
          <note>
            Själv har jag suttit med i en kommunal budgetberedning och där
            har det visat sig vilka problem det faktiskt för med sig när man
            i ett väldigt sent skede får reda på att inkomster försvinner.
            Västerås kommun är faktiskt inte den kommun som har den högsta
            hundskatten. Eskilstuna kommun ligger, om jag inte är felinformerad,
            på 450 kr i hundskatt.
          </note>
          <note>
            Sedan säger Lars U Granberg att staten tillhandahåller detta.
            Vad staten har tillhandahållit är en möjlighet för kommunerna
            att ta ut denna skatt. Vi har haft ett väl fungerande system.
            Nu säger Lars U
          </note>
          <note>
            Granberg att man skall införa något som kallas avgifter i stället.
          </note>
          <note>
            Men varför slå sönder ett väl fungerande system som i stort sett
            alla, hundägare och andra, har accepterat? Det finns faktiskt
            en acceptans för denna skatt.
          </note>
          <note>
            Att inte alla hundägare betalar den här skatten, att en del slinker
            med i systemet och får subventionerad verksamhet vet vi. Så är
            det i samhället. Alla betalar inte den skatt som rätteligen skulle
            betalas. Det är alltså inget argument i sammanhanget.
          </note>
          <note>
            Jag tycker att det här förslaget vilar på en mycket bräcklig
            grund.
          </note>
          <note>
            Anf. 5 LARS U GRANBERG (s) replik
          </note>
          <note>
            Fru talman! När det gäller Vänsterpartiet och finansieringen
            av EU-medlemskapet liknar det litet grand Vänsterpartiets politiska
            stadga under den senaste tiden. Sedan beslutet i skatteutskottet
            har det bara gått ett par månader. Men helt plötsligt vänder ni
            och går i en annan riktning.
          </note>
          <note>
            Sedan till detta med skatter och avgifter. Jag håller med Per
            Rosengren om att hundskatten är avsedd för att vara i kommunal
            regi. Men visst liknar den redan i dag väldigt mycket den avgift
            som kommunerna tar ut för den service som hundägarna använder
            i dag. Man bör se till vad hundskatten verkligen är.
          </note>
          <note>
            Skall vi införa skatt på katter, kaniner och hästar?
          </note>
          <note>
            Är den frågan Per Rosengrens svar på det hela?
          </note>
          <note>
            Jag tycker att det är synd att Vänsterpartiet har hamnat i den
            här fållan. Så fort det kommer några som opponerar sig mot ett
            förslag hoppar Vänsterpartiet på deras idé.
          </note>
          <note>
            Anf. 6 PER ROSENGREN (v) replik
          </note>
          <note>
            Fru talman! Vi tar ställning till förslagen när de läggs fram
            här i riksdagen. Vi skriver våra motioner efter ganska noggranna
            överväganden. Det är inte så att vi redan från början har en klar
            uppfattning och sedan kör ett "race". Vi tar till oss argumentering,
            till skillnad från Lars U Granberg och hans parti.
          </note>
          <note>
            Det gäller att lyssna på argument i olika sammanhang. Det har
            vi gjort. Men jag vill noga påpeka att min motion skrevs innan
            alla de här skrivelserna kom oss till handa. Efteråt fick vi väldigt
            många samtal just när det gäller den här motionen. Man skickade
            också ett material till oss.
          </note>
          <note>
            Jag vet inte varför att Lars U Granberg tjatar om
          </note>
          <note>
            EU-avgiften och om att vi inte ställde upp på finansieringen.
            Jag förstår inte vad det har med saken att göra. Det var vissa
            inslag när det gäller EU-avgiften som var tveksamma. Det fanns
            också saker som Socialdemokraterna tog kontakt med oss om och
            som de bad oss gå med på att undanröja. Jag vill speciellt peka
            på fastighetsskatten när det gäller skog. Vi hade en överenskommelse,
            men efter en viss kritik insåg även Socialdemokraterna att det
            kanske inte var så väl genomtänkt.
          </note>
          <note>
            Man måste faktiskt kunna ta hänsyn till argument och ändra sig
            efter påtryckningar. Det är litet pinsamt att behöva nämna det
            här i kammaren. Man skall faktiskt lyssna på argument från alla
            parter.
          </note>
          <note>
            Anf. 7 LARS U GRANBERG (s) replik
          </note>
          <note>
            Fru talman! Per Rosengren slingrar kanske in sig litet grand
            där. I sitt sista inlägg sade Per Rosengren att han värderar att
            skriva motioner och att invänta argumentationen. I nästa mening
            säger han att han skrev motionen innan han hade inväntat argumentationen.
            Jag vet inte hur han skall ha det.
          </note>
          <note>
            Vi är åter tillbaka till detta: Vad skall man tro om
          </note>
          <note>
            Vänsterpartiet? Hur skall man uppfatta det?
          </note>
          <note>
            Skall man uppfatta Per Rosengren som den rojalist han var i talarstolen
            när han citerade ur en text om kungar och kungafamiljer? Är det
            där vi har Vänsterpartiet i dag?
          </note>
          <note>
            Stadga i ett parti är viktigt. För mig som är ny i riksdagen
            är utskottsarbetet väldigt viktigt. Då måste man också kunna lita
            på att det som sägs i ett utskott håller hela vägen, även det
            som sägs av ett parti som
          </note>
          <note>
            Vänsterpartiet.
          </note>
          <note type="speaker">
            Anf. 8 LENNART FREMLING (fp)
          </note>
          <note>
            Fru talman! Jag har vid ett par tillfällen motionerat om att
            avskaffa hundskatten och kommunernas skyldighet att hålla ett
            hundregister. I juni i år bifölls motionen och riksdagen gjorde
            ett tillkännagivande till regeringen. Föredömligt snabbt har regeringen
            återkommit till riksdagen med en proposition med förslag till
            lagtext i ämnet. Det är bra och jag yrkar bifall till skatteutskottets
            hemställan.
          </note>
          <note>
            Med viss förvåning noterar jag att det finns en vänstermotion
            och en motion från en socialdemokratisk ledamot som vill behålla
            hundskatten. För mig är det alldeles uppenbart att det är en krångelskatt
            som saknar ekonomisk betydelse. I hela landet tar man bara in
            59 miljoner kronor, varav en stor andel måste utgöra kostnader
            för administrationen. Var tionde kommun bryr sig inte längre ens
            om att hålla det hundregister som lagen föreskriver. Då urholkas
            allmänhetens förtroende för lagstiftningen. Hundskatten har redan
            funnits alltför länge.
          </note>
          <note>
            Från många års yrkesverksamhet med tekniska fordonsbestämmelser
            vet jag att det är lätt att införa nya regler, men det är ofta
            mindre uppskattat att arbeta med att förenkla regelsystem, som
            man ibland t.o.m. struntar i därför att de inte är så angelägna.
            Vi liberaler anser att det är viktigt att det inte införs nya
            krångliga skatter, t.ex. på fritidsbåtar, eller en ny fiskevårdsavgift
            som man räknar med att de flesta kommer att strunta i.
          </note>
          <note>
            Fru talman! Detta är förvisso bara ett litet steg mot ett bättre
            samhälle, men det är viktigt att vi i riksdagen ger signaler om
            att ta bort krångelregler.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            5 § Framtida organisation m.m. för fordonsbeskattning
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU4
          </note>
          <note>
            Framtida organisation m.m. för fordonsbeskattning (prop. 1995/96:24)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            6 § Dubbelbeskattningsavtal mellan Sverige och Argentina
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU5
          </note>
          <note>
            Dubbelbeskattningsavtal mellan Sverige och
          </note>
          <note>
            Argentina (prop. 1995/96:53)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            7 § Dubbelbeskattningsavtal mellan Sverige och Ukraina
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU6
          </note>
          <note>
            Dubbelbeskattningsavtal mellan Sverige och
          </note>
          <note>
            Ukraina (prop. 1995/96:55)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            8 § Uppsägning av dubbelbeskattningsavtalet mellan Sverige och
            f.d. Sovjetunionen m.m.
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU7
          </note>
          <note>
            Uppsägning av dubbelbeskattningsavtalet mellan
          </note>
          <note>
            Sverige och f.d. Sovjetunionen m.m. (prop.
          </note>
          <note>
            1995/96:75)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            9 § Nya tidpunkter för redovisning och betalning av mervärdesskatt
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU11
          </note>
          <note>
            Nya tidpunkter för redovisning och betalning av mervärdesskatt
            (prop. 1995/96:19)
          </note>
          <note type="speaker">
            Anf. 9 CARL FREDRIK GRAF (m)
          </note>
          <note>
            Fru talman! "Villkoren för de små och medelstora företagen förbättras."
          </note>
          <note>
            Denna min första mening är ett citat från ett annat anförande,
            hållet av en annan person inför denna kammare. Närmare bestämt
            är det taget ur statsministerns regeringsförklaring från oktober
            i år.
          </note>
          <note>
            För mig är en regeringsförklaring en avsiktsdeklaration, som
            syftar till att redogöra för riksdagen för de planer man har för
            det kommande riksmötet.
          </note>
          <note>
            Nu har det gått det mindre än två månader sedan
          </note>
          <note>
            Ingvar Carlsson uttryckte sig på detta vis, och det märks nu
            tydligt att vi lämnat de politiska högtidstalen bakom oss. Vi
            är mitt uppe i det politiska vardagsarbetet här i riksdagen, ett
            vardagsarbete som i det betänkande som vi nu skall behandla tar
            sig ett helt annat uttryck än det småföretagsvänliga uttalande
            som jag nyss citerade.
          </note>
          <note>
            Få frågor har upprört den svenska småföretagsamheten så mycket
            som förslaget till nya redovisningsoch betalningsregler beträffande
            mervärdesskatten.
          </note>
          <note>
            Jag är inte speciellt förvånad att regeringen lägger fram förslaget,
            men besviken över att insikten inte spritt sig bland Socialdemokraterna
            och deras stödpartier - insikten om vilka faktorer som styr möjligheterna
            till tillväxt och nya jobb i näringslivet.
          </note>
          <note>
            Tror verkligen Socialdemokraterna, i dag företrädda av Ulla Rudin,
            att skattehöjningar och ökad byråkrati leder till ett förbättrat
            företagsklimat? Menar Socialdemokraterna allvar med sitt fagra
            tal om småföretagsamhetens betydelse? Jag är ledsen att konstatera
            att detta förslag är ytterligare ett uttryck för en mentalitet
            präglad av att man inte förstått och inte förmått leva sig in
            i de mindre företagens betingelser.
          </note>
          <note>
            När de borgerliga partierna under den förra mandatperioden diskuterade
            den här saken fanns det en enighet i skatteutskottet i synen på
            denna fråga. Det är därför beklagligt att Centerpartiet nu sluter
            upp bakom riksdagens vänsterpartier. I måndags var den moderata
            skattekommittén nere i Skåne. Vi träffade framför allt företrädare
            för lantbruks- och landsbygdsföretag - alltså de allra minsta
            företagen. Den kritik de framförde mot den politik som bedrivs
            handlade genomgående om två saker: den höjda fastighetsskatten
            och det nya momsredovisningssystemet. Jag frågar mig därför hur
            Centerpartiet som så ofta talar om de mindre företagen - inte
            minst på landsbygden - kan ställa upp på det här förslaget.
          </note>
          <note>
            Fru talman! Mervärdesskatten är en speciell skatt.
          </note>
          <note>
            Andra skatter har en koppling till verksamheten; de beskattar
            på något sätt tillgångar, rörelseresultat eller produktion. I
            fråga om momsen fungerar näringsidkaren endast som uppbördsman
            för statens räkning. När mervärdesskatten infördes 1969 insåg
            det dåvarande bevillningsutskottet detta. Då diskuterades t.o.m.
            en särskild kostnadsersättning till företagen, men tanken fullföljdes
            av flera skäl inte. I stället skrev utskottet i sitt betänkande
            nr. 45, 1968: "Skäl talar emellertid för att de skattskyldiga
            på något sätt bereds kompensation för borttagandet av denna förmån."
            Det är kostnadsersättningen som avses. Vidare skrev man: "Metoden
            att förlänga inbetalningstidpunkten synes därvidlag vara en lämplig
            åtgärd, eftersom den samtidigt skulle tillgodose krav av redovisningsteknisk
            art."
          </note>
          <note>
            Sedan dess har tiderna naturligtvis förändrats, men i princip
            tycker jag att utskottet hade rätt i den bedömning man då gjorde.
            Ett företag skall aldrig behöva betala in moms till staten förrän
            företaget självt har fått in den moms det har debiterat. Bryter
            man mot den principen är jag rädd att man öppnar dörren för att
            också i andra sammanhang tillämpa detta synsätt, och det är självklart
            inte rimligt.
          </note>
          <note>
            Orimligheten framstår som allra tydligast när man betänker att
            staten för egen del i sina relationer med privata leverantörer
            sällan accepterar andra betalningstider än 30 dagar netto eller
            ännu längre. Av detta kan man dra den enkla slutsatsen att det
            är företagen som hamnar i kläm, och särskilt de minsta företagen
            som har svårt att förhandla sig till andra inköpsvillkor. Detta
            gäller naturligtvis även i de små företagens relationer till större
            privata företag.
          </note>
          <note>
            I förlängningen leder de nya regler som utskottsmajoriteten nu
            söker stöd för i kammaren till att många företag riskerar att
            behöva låna eller att ta av det egna kapitalet för att betala
            skatten. Vi hörde i ett annat sammanhang en framstående medarbetare
            till finansminister Göran Persson som uttalade att han inte var
            främmande för att rekommendera att man lånade till skatten. Den
            gången gällde det fastighetsskatten. Jag tar för min del helt
            avstånd från en sådan inställning, oavsett om det gäller fastighetsskatt
            eller förskottering av moms. Staten skall inte agera på ett sätt
            som innebär att enskilda kan hamna i en sådan situation.
          </note>
          <note>
            Fru talman! Jag vill fråga Ulla Rudin, som talar för utskottsmajoriteten,
            på vilket sätt hon anser att förskotteringen av moms leder till
            att villkoren för företagen förbättras, och hur hon ser på möjligheterna
            att detta kan leda till nya arbetstillfällen.
          </note>
          <note>
            Jag skall återkomma till en del av delförslagen senare, men först
            vill jag säga något om tidpunkten att lägga fram detta förslag.
            Det har funnits ett allmänt önskemål om att förenkla och samordna
            redovisningen av uppbörden av företagens olika skatter. Denna
            uppfattning tror jag att de flesta delar. För att förbereda detta
            tillkallades den s.k. skattebetalningsutredningen för att ta fram
            olika förslag. Men den socialdemokratiska regeringen kunde inte
            lugna sig, utan beslutade om tilläggsdirektiv så att frågan om
            betalningstidpunkterna för moms bröts ut. Av propositionen framgår
            det emellertid klart att de nya reglerna även kommer att påverka
            momsen. Det innebär att det lagförslag som Socialdemokraterna
            med stöd av
          </note>
          <note>
            Centern, Miljöpartiet och Vänsterpartiet i dag kommer att anta
            med stor sannolikhet kommer att bli föremål för förändring snart
            igen.
          </note>
          <note>
            "Ökad tillväxt kräver stabila och överblickbara spelregler för
            produktionen." Detta citat är hämtat från samma regeringsförklaring
            som den jag nyss citerade ur. Min andra fråga till Ulla Rudin
            bli därför:
          </note>
          <note>
            Kan vi räkna med att vi inom kort får nya regler för momsuppbörden,
            eller anser Ulla Rudin och hennes partikolleger i regeringen att
            de regler vi nu får är långsiktiga och skall vara över lång tid?
            Jag är rädd för att detta förslag dels är dåligt, dels påverkar
            alla företag. Det kommer att innebära stora omställningar, men
            det kommer inte att gälla särskilt länge. Det är i och för sig
            bra vad detta förslag beträffar, men när det gäller långsiktigheten
            är det mycket olyckligt.
          </note>
          <note>
            Det föreslagna systemet är inte lätt att överblicka.
          </note>
          <note>
            Företagen får två olika omsättningsgränser att hålla reda på.
            Det innebär tre olika redovisningsförfaranden som inom sig dessutom
            kan innehålla olika varianter.
          </note>
          <note>
            Låt mig bara nämna detta med den skenbara
          </note>
          <note>
            "förbättring" som förslås för de minsta företagen, de som omsätter
            upp till 1 miljon kronor. Dessa företag kan välja mellan att redovisa
            månadsvis eller årsvis.
          </note>
          <note>
            Vid första anblicken kan man naturligtvis tycka att den årsvisa
            redovisningen kan synas tilltalande. Då skall man dock komma ihåg
            att den preliminära momsen skall beräknas och läggas in i den
            månadsvisa F-
          </note>
          <note>
            skatten. Den absurda konsekvensen blir att just de minsta företagen
            med det här systemet får de kortaste kredittiderna. Kredittiderna
            blir kortare än för något av de större företagen.
          </note>
          <note>
            Problem uppstår emellertid inte bara för de företag som omsätter
            under 1 miljon kronor. Detsamma gäller dem som ligger vid tiomiljonersgränsen
            - också det en brytpunkt för olika regler.
          </note>
          <note>
            I propositionen står det att företagaren fortlöpande skall beräkna
            sin omsättning under året för att se om den angivna omsättningsgränsen
            kommer att överskridas. Utskottet har i betänkandet gjort ett
            försök till förtydligande på den här punkten. Jag kommer emellertid
            till den slutsatsen att vi kommer att få ett system där vissa
            företag kan få en momsdeklaration från skattemyndigheten där det
            står att uppbördsdagen är ett visst, speciellt uttalat datum.
            Det är emellertid inte säkert att detta datum gäller under pågående
            beskattningsår. Det kan visa sig att omsättningen borde ligga
            till grund för andra betalningstider.
          </note>
          <note>
            Det är naturligtvis en oacceptabel konsekvens av regeringens
            förslag att den information som den skattskyldige får från skattemyndigheten
            kanske inte gäller. Den skattskyldige måste själv hålla reda på
            om det eventuellt är andra regler som gäller än dem som han med
            ledning av den information han fått av myndigheterna förväntat
            sig.
          </note>
          <note>
            Utan att kommentera andra delar av förslaget kommer jag till
            slutsatsen att detta förslag leder till sämre likviditet, ökade
            kostnader och ökade administrativa problem. Det leder också till
            oklarheter när det gäller tolkningen av bestämmelserna om de olika
            omsättningsgränser som sätts upp - för handelsbolagen blir det
            speciella frågetecken. Förslaget präglas vidare av bristande långsiktighet
            när det gäller spelreglerna. Allvarligast av allt är att företagen
            riskerar att behöva betala förskott till staten på den moms man
            har debiterat.
          </note>
          <note>
            Nej, fru talman, det finns inga förmildrande omständigheter i
            fråga om detta förslag. Det bör avvisas i sin helhet. Vi moderater
            har fört fram vår uppfattning i reservationerna, men jag nöjer
            mig här med att yrka bifall till reservation 1, och därmed avslag
            på propositionen.
          </note>
          <note type="speaker">
            Anf. 10 ISA HALVARSSON (fp)
          </note>
          <note>
            Fru talman! Betänkandet om tidigareläggning av momsinbetalningar
            är mycket tunt, men det har verkligen upprört landets företagare.
            Betänkandet upplevs som ett utslag av brist på respekt och förståelse
            från de styrandes sida för de hårt arbetande småföretagarna. Nyckeln
            till fler jobb är fler företagare. Utan denna fundamentala insikt
            kan inte Sveriges arbetslöshetsproblem lösas.
          </note>
          <note>
            Jag är övertygad om att det inte finns någon annan enskild förändring
            som skulle betyda mer för en positiv utveckling i svensk ekonomi
            än att antalet nya företag skulle växa kraftigt. Det är det som
            den s.k.
          </note>
          <note>
            tillväxtpropositionen borde ha handlat om, dvs. hur skall vi
            stimulera så många som möjligt av den miljon svenskar som enligt
            en utredning funderar på att starta eget och som dessutom har
            en affärsidé? Hur skall man få dem att verkligen våga ta språnget?
          </note>
          <note>
            Sverige är som sagt beroende av sina småföretag.
          </note>
          <note>
            Man är beroende av att de växer och nyanställer fler människor.
            Tyvärr går vart tredje småföretag med förlust, och vartannat företag
            har dålig kreditvärdighet. I det läget vill Socialdemokraterna
            ytterligare försämra situationen för företagen.
          </note>
          <note>
            Förslaget om tidigarelagd momsinbetalning innebär att företag
            i många fall får lov att betala in momsen innan de fått betalt
            av sina kunder. Representanter för näringslivet och ett otal enskilda
            företagare har med rätta reagerat mycket starkt mot detta förslag.
          </note>
          <note>
            För de flesta småföretag innebär förslaget ökad upplåning med
            ökade räntekostnader som följd. Det är orimligt och ökar risken
            för företag med ansträngd likviditet att gå i konkurs. Förslaget
            är också synnerligen skadligt för företagens vilja att investera
            och expandera. Vad företagen behöver och kräver är stabila regler
            och en uthållig och god lönsamhet.
          </note>
          <note>
            I går fick vi alla ett brev från en småföretagare i
          </note>
          <note>
            Västerås. Det är representativt för många av de brev och propåer
            som vi har fått, och jag skulle vilja ge röst åt det.
          </note>
          <note>
            Bertel Öberg skriver följande:
          </note>
          <note>
            "Kära riksdagsledamot! Du har nu ödet i Din hand och kan besluta
            i momsfrågan.
          </note>
          <note>
            Du kan rösta för ett genomförande av momsförslaget, om Du tror
            att det är till gagn för landet, men
          </note>
          <note>
            Du kan också rösta mot förslaget, om Du inser hur skadligt det
            kommer att verka.
          </note>
          <note>
            Det enda jag som småföretagare kan göra är att vädja till Dig,
            riksdagsledamot, att tänka efter, innan du röstar.
          </note>
          <note>
            Betänk att vi företagare år efter år har fakturerat, bokfört
            och redovisat moms utan annan ersättning än att vi ibland under
            kort tid kunnat disponera redovisningsbeloppet räntefritt. Vi
            borde rätteligen ha ersättning för det arbete vi gör, men nu vill
            man i stället dra undan även denna lilla förmån vi haft. Man vill
            t.o.m. att beloppet ibland redovisas innan det kommit in till
            företaget, alltså en ren förskottsbetalning. Det kan inte vara
            rätt!
          </note>
          <note>
            Det finns i dag från alla håll en önskan, en tro och ett hopp
            att vi småföretagare skall hjälpa till att minska arbetslösheten
            och förbättra landets ekonomi. Ja, vi som har företagandets grodd
            i oss kommer naturligtvis att fortsätta att sträva och arbeta
            även i svår motvind, men med alla de ökade krav som framtiden
            ställer på oss kommer en del att tveka och tröttna.
          </note>
          <note>
            Samtidigt som det finns en strävan mot start, utveckling och
            uppbyggnad av företag, så finns det en trend ifrån livskraftiga
            och utvecklingsbara företag till hanka-sig-fram-företag och till
            avveckling. Det måste dock vara i allas intresse i landet att
            den första trenden är starkare än den andra. Att i det läget göra
            situationen svårare, särskilt för de små företagen, och dessutom
            uppamma ovilja och motreaktioner, det kan inte vara framåtsyftande
            och klok politik.
          </note>
          <note>
            Därför, kära riksdagsledamot, kom ihåg att det är bäst att tänka
            efter, före!"
          </note>
          <note>
            Jag undrar vad ni socialdemokrater, centerpartister och miljöpartister
            svarar på detta. Tog ni något intryck, eller är ni helt förstockade?
            Förstår ni det som
          </note>
          <note>
            Bertel Öberg avslutar brevet med, att det är bäst att tänka efter
            före? Än har ni faktiskt möjlighet att göra det. Tänker ni göra
            det, eller tänker ni verkligen tillfoga landets småföretagare
            denna skada? Ja, men tänk på statsfinanserna, säger ni då. I det
            sammmanhanget kommer verkligen ett gammalt ordspråk till pass:
          </note>
          <note>
            Snålheten bedrar visheten.
          </note>
          <note>
            Förslaget är tillväxtfientligt, och de statsfinansiella besparingarna
            med en engångsindragning på 7-8
          </note>
          <note>
            miljarder kronor är bara en kosmetisk bokföringsåtgärd. Långsiktigt
            beräknar regeringen att få in ca 450
          </note>
          <note>
            miljoner kronor i ökade ränteintäkter. Omkostnaden för att få
            in dessa 450 miljoner kronor beräknas till
          </note>
          <note>
            280 miljoner kronor i administrationsomkostnader och minskade
            företagsskatter. Men då har man inte beräknat minskningen av tillväxt
            och ökad arbetslöshet.
          </note>
          <note>
            Om förslaget genomförs kommer svenska företag med en omsättning
            över 10 miljoner kronor dessutom att få de hårdaste uppbördsreglerna
            för moms bland samtliga konkurrerande företag inom EU. Centern
            och
          </note>
          <note>
            Socialdemokraterna har varit totalt ointresserade av att i utskottet
            justera gränsen för vilken omsättning som skulle gälla för de
            företag som drabbas av den kortaste inbetalningstiden.
          </note>
          <note>
            Den förra regeringen lyckades förvisso inte med allt, men faktum
            är att det fanns tydliga siffror på att företagsklimatet upplevdes
            som bättre. En mätning visade då att svenska företagare var de
            mest optimistiska i Europa. Mycket tyder på att den optimismen
            fick sig en allvarlig törn efter regeringsskiftet. Skattechocken
            mot företagen och återställarna tog musten ur många existerande
            och blivande företagare.
          </note>
          <note>
            Det är för mig svårförståeligt att ett gammalt småföretagarparti
            som Centern har kunnat acceptera förslaget om förtida momsinbetalning.
            Förutom att det har klara negativa effekter rent faktiskt, har
            det dessutom mycket stora negativa psykologiska effekter genom
            att företagarna upplever det som att politikerna inte förstår
            den verklighet som företagarna lever i.
          </note>
          <note>
            Fru talman! Jag yrkar avslag på detta förslag och bifall till
            reservation 1.
          </note>
          <note type="speaker">
            Anf. 11 PER ROSENGREN (v)
          </note>
          <note>
            Fru talman! Jag skall börja med att erinra om ett annat beslut
            som har fattats här i kammaren, nämligen beslutet om de ändrade
            reglerna när det gäller moms på begagnade varor. När skatteutskottet
            behandlade den frågan var det litet diskussion om när detta skulle
            träda i kraft. Efter många och långa diskussioner lyckades vi
            få majoriteten så långt att den gick med på att det skulle träda
            i kraft den 1 november. Vi hävdade redan då att anvisningarna
            från Riksskatteverket inte kommer att vara klara den 1 november.
            Mycket riktigt har jag fått information från redovisningsbyråer
            och från företag som sysslar med handeln med begagnade varor.
            De vet i dag inte hur de skall göra. De vänder sig till skattemyndigheter,
            och de vänder sig till Riksskatteverket, men det finns ingen ledning
            att få. Men socialdemokrater och centerpartister är ganska tjurnackade
            när det gäller momsfrågor generellt.
          </note>
          <note>
            Nu har vi en proposition framför oss om nya tidpunkter för redovisning
            och betalning av mervärdesskatt. Samma tendens kan skönjas i detta
            ärende. Man är inte beredd att i någon större utsträckning lyssna
            på den kritik som framförs, en kritik som många gånger är mycket
            berättigad.
          </note>
          <note>
            Jag vill också erinra Carl Fredrik Graf om att
          </note>
          <note>
            Vänsterpartiet inte bör bakas ihop med den centerpartistiska,
            den socialdemokratiska och miljöpartistiska smeten. Vi har faktiskt
            försökt att agera i skatteutskottet på ett sådant sätt att de
            värsta effekterna för små och medelstora företag skulle tas bort.
          </note>
          <note>
            Det gäller då framför allt 10-miljonersgränsen. Vi anser att
            gränsen var för lågt satt. Den borde ha höjts till 40 miljoner.
            På så sätt skulle många små och medelstora företag, som enligt
            det föreliggande förslaget nu drabbas, ha klarat sig undan.
          </note>
          <note>
            Därför begärde vi att man skulle utreda vilka statsfinansiella
            konsekvenser detta skulle få. Sent på kvällen kom dessa siffror
            till vår kännedom. När vi tog upp frågan i skatteutskottet morgonen
            därefter frågade vi faktiskt om majoriteten hade tagit del av
            siffrorna, vilket man inte hade hunnit att göra. Fem minuter senare
            föreslog vi att ärendet skulle bordläggas så att alla kunde sätta
            sig in i frågorna och se vilka konsekvenserna blir. Då helt plötsligt
            visade det sig att socialdemokrater och centerpartister hade studerat
            förslaget halva natten och tagit ställning. Det pekar väl på att
            man inte värderar information i någon större utsträckning. Man
            hade bestämt sig redan i förväg för vilken väg man skulle ta.
          </note>
          <note>
            Det bör också i sammanhanget - Carl Fredrik Graf och Isa Halvarsson
            berörde inte detta med ett enda ord - påminnas om att de 450 miljonerna
            faktiskt består av två faktorer. Den ena faktorn är den tidigareläggning
            som sker när det gäller inbetalning. Den andra är de 337 miljoner
            av de 450 miljonerna som består av att man lägger om redovisningsperioden
            till enmånadsredovisning. Det ställer vi oss bakom. Vi anser att
            det av konkurrensskäl är helt oacceptabelt att ett företag som
            gör ett inköp från ett annat EU-land skall tillämpa enmånadsredovisning
            medan andra företag också i fortsättningen skall åtnjuta tvåmånadersredovisningsreglerna.
            Av konkurrensskäl måste man likställa företag med ungefär samma
            omsättning och som är i samma bransch. Men bara för att man råkar
            ha handel med ett företag i ett annat EU-land skall man då drabbas
            av enmånadsredovisning. Det är ju EU-regler som bestämmer att
            det skall vara enmånadsredovisning i samband med EU-handel.
          </note>
          <note>
            Som sagt, vi ställer oss inte bakom 10-
          </note>
          <note>
            miljonersgränsen. Vi vill att gränsen skall höjas till 40
          </note>
          <note>
            miljoner.
          </note>
          <note>
            Carl Fredrik Graf sade när det gäller 1-
          </note>
          <note>
            miljonsgränsen att man får välja, om man har upp till
          </note>
          <note>
            1 miljon i omsättning. Ja, det får man, men det finns någonting
            som heter minsta motståndets lag i det här sammanhanget. Om detta
            läggs på F-skatten och om man inledningsvis bedömer sitt resultat
            litet väl lågt betalar man in en F-skatt som understiger den slutliga
            skatten. När man sedan får slutskattesedeln ett år senare visar
            det sig kanske att både omsättning och resultat har blivit betydligt
            högre. Då står man där med sin tvättade hals. Man får en kvarskatt
            som blir oerhört svår att klara av.
          </note>
          <note>
            Vi anser därför att det är väldigt viktigt att huvudregeln för
            samtliga skall vara enmånadsredovisning när det gäller moms. Däremot
            skall det finnas möjlighet, om omsättningen understiger 1 miljon,
            att på begäran få ettårsredovisning. Det är nämligen oerhört lätt
            att omsättningen ökar litet mera än det var tänkt.
          </note>
          <note>
            Framför allt för tjänstesektorn kan det få förödande konsekvenser
            om man inte är uppmärksam här. Jag har haft mycket kontakter med
            småföretagare som visar att man är uppmärksam om man ser att F-skatten
            är för hög, men man är inte uppmärksam om man ser att F-skatten
            är för låg. Där är det alltså minsta motståndets lag som gäller.
          </note>
          <note>
            Fru talman! Slutligen yrkar jag bifall till reservation 2 och
            reservation 4.
          </note>
          <note>
            Anf. 12 CARL FREDRIK GRAF (m) replik
          </note>
          <note>
            Fru talman! Per Rosengren tar upp några olika saker. Han för
            in resonemanget om det tidigare förslaget om begagnade varor.
            Jag kan dela hans synpunkt när det gäller tidpunkten. Den var
            olyckligt vald, eftersom reglerna inte kunde implementeras. Vi
            hade då ett annat förslag, nämligen avslag för att man skulle
            kunna återkomma med ett nytt och bättre förankrat förslag.
          </note>
          <note>
            Sedan ville inte Per Rosengren bakas ihop med socialdemokraternas
            övriga stödpartier i den här frågan. Det kan jag ha viss förståelse
            för. När det gäller frågan om att utöka omsättningsgränsen till
            40 miljoner är det klart att som ett andrahandsalternativ till
            avslagsyrkandet hade vi inte haft någonting emot detta. Men det
            är precis som Per Rosengren säger, att det fanns inget stöd för
            den tanken i utskottet, och det kan man ju ha anledning att beklaga.
          </note>
          <note>
            Jag vill göra ytterligare en kommentar. Per Rosengren säger att
            företag som handlar med EU har enmånadsredovisning. Så är naturligtvis
            fallet. Men för att undvika eventuella missförstånd kan det finnas
            anledning att påpeka att man också kan ha tremånadersredovisning.
            Det går alltså att gå på den linjen, om man skulle tycka att det
            var önskvärt.
          </note>
          <note type="speaker">
            Anf. 13 HOLGER GUSTAFSSON (kds)
          </note>
          <note>
            Fru talman! Det är allmänt vedertaget nu i mitten av 90-talet
            att vi alla har glädje av ekonomisk tillväxt i näringslivet. Så
            har det faktiskt inte alltid varit.
          </note>
          <note>
            Ökad ekonomisk tillväxt behöver inte nödvändigtvis innebära ökad
            materiell konsumtion och resursförbrukning. Det kan lika väl innebära
            ökad tillgång på tjänster, kultur och meningsfull fritid. Det
            är många som vill vara med och dela på kakan, och om den växer
            blir det lättare att tillgodose de olika samhällsgruppernas krav
            och förväntningar.
          </note>
          <note>
            Den politiska höger-vänster-skalan ger ofta vid handen att det
            finns diametralt olika mål med hur den ekonomiska tillväxten skall
            användas. På högerkanten vill man ofta främja ägarnas förmögenhetstillväxt,
            och på vänsterkanten vill man så snabbt som möjligt fördela vinsten
            till utgående löner och förmåner till löntagarna. Oavsett målet
            inser vi i dag vikten av ekonomisk tillväxt i svenska företag.
          </note>
          <note>
            En av de viktigaste förutsättningarna för ekonomisk tillväxt
            i näringslivet är konkurrensfördelar i förhållande till andra
            producenter. Det är endast företag som kan skapa bra varor och
            tjänster till lägre kostnader än andra företag som överlever konkurrensen
            och som kan ge arbete och utkomst till både ägare och övriga medborgare
            i samhället. Det ligger alltså i vårt gemensamma intresse att
            det finns svenska företag som har lägre kostnader än sina konkurrenter
            i de länder som vi handlar med. Det är ett gemensamt ansvar för
            näringslivet, staten och de fackliga organisationerna att hålla
            kostnaderna nere.
          </note>
          <note>
            Sedan deprecieringen av kronan i november 1992
          </note>
          <note>
            har svenskt näringsliv en betydande relativ konkurrensfördel
            inom exportsektorn genom lägre kostnader.
          </note>
          <note>
            Denna situation måste vi slå vakt om för att klara ökad sysselsättning
            och en balans av den svenska statsbudgeten.
          </note>
          <note>
            Fru talman! Det är mot denna bakgrund som vi kristdemokrater
            är mycket bekymrade då finansministern i traditionell socialdemokratisk
            anda nu börjar att mjölka företagen på pengar och därmed höjer
            deras kostnader. Därmed äventyras deras möjligheter till konkurrensfördelar,
            som skall ge jobb och utkomst till vår nation.
          </note>
          <note>
            Vi trodde att den s.k. tillväxtpropositionen skulle bli ett bevis
            på att finansministern ville stimulera näringslivet genom både
            låga kostnader från statens sida och en enkel administration,
            men detta betänkande som vi nu behandlar och som står för förändrade
            regler som ökar företagens kostnader går i motsatt riktning.
          </note>
          <note>
            Jag hade förväntat mig att frågan varit så intressant för finansministern
            att han skulle ha funnits här i dag, men han lyser med sin frånvaro.
            Jag vill ändå ställa en fråga som kanske kan besvaras i ett annat
            sammanhang eller kanske av någon annan: Är detta början till den
            nygamla trenden att åter mjölka företagen till sista droppen och
            därmed hota tillväxt och sysselsättning?
          </note>
          <note>
            Förslaget innebär för det första, vilket också tidigare har nämnts
            här, att företagen ofta tvingas betala moms innan man fått betalt
            av kunden. EU-
          </note>
          <note>
            kommissionen uttrycker att den principen är olämplig och avråder
            från den.
          </note>
          <note>
            För det andra innebär förslaget att näringslivets likviditet
            och kapitalförsörjning försämras med 7-8
          </note>
          <note>
            miljarder kronor.
          </note>
          <note>
            För det tredje innebär det att företagens upplåningsbehov stiger.
            Därmed ökar företagens kostnader och försämrar konkurrenssituationen
            i relation till våra handelspartner. Dessutom tvingas huvuddelen
            av näringslivet att redovisa moms tolv gånger per år i stället
            för - som nu - sex gånger. Därmed ökar kostnaderna för detta.
          </note>
          <note>
            Fru talman! Hela denna regelförändring kring momsen borde ha
            fått vänta och övervägts i ett helt sammanhang. Det framhåller
            också kommittén för skatteinbetalningar. Kommittén föreslår ett
            enhetligt
          </note>
          <note>
            "clearingkonto" för alla företagens skatter och avgifter till
            staten. Detta är framåtsyftande, intressant och säkert mycket
            bra. Målet bör vara en enkel och kostnadseffektiv redovisning
            och uppbörd för att därigenom öka svensk sysselsättning. Det är
            vad det handlar om.
          </note>
          <note>
            Fru talman! Med anförda motivering vill jag yrka bifall till
            reservation 1 och också peka på att vi har ett särskilt yttrande
            från kristdemokraterna fogat till ärendet.
          </note>
          <note>
            Anf. 14 FÖRSTE VICE TALMANNEN
          </note>
          <note>
            Tack, fröken Gustafsson.
          </note>
          <note type="speaker">
            Anf. 15 ULLA RUDIN (s)
          </note>
          <note>
            Herr talman! När en regering och riksdag tvingas genomföra en
            sådan gigantisk sanering av statsfinanserna som vi nu har gjort
            är det ofrånkomligt att människor berörs. Besluten har varit nödvändiga
            att fatta, men det hindrar ju inte att det också ibland har varit
            svårt att fatta dem.
          </note>
          <note>
            Finansministern sade här i kammaren strax efter valet i september
            i fjol att vi inte kommer att kunna räkna dem alla som kommer
            att vädja till oss politiker att spara på något annat område än
            just det som då var aktuellt. Vädjandena är naturliga, för att
            alla de olika intresseorganisationerna självfallet skall företräda
            sina medlemmar.
          </note>
          <note>
            Det är därför varken unikt eller förvånande att företagarnas
            organisationer protesterar mot proposition
          </note>
          <note>
            19, som handlar om nya tidpunkter för redovisning och betalning
            av mervärdesskatt. Det går lätt att konstatera att dessa organisationer
            är resursstarka - det har sannerligen inte saknats tid, pengar
            och kraft i kampen mot förslaget.
          </note>
          <note>
            Men vi politiker har ett stort ansvar när det gäller att lyssna
            på protester och synpunkter, att våga se dem i ett helhetsperspektiv,
            att värdera och så småningom att fatta beslut. På det sättet har
            såväl regeringen som utskottet gått till väga även denna gång.
          </note>
          <note>
            "Protestanterna" har också fått gehör. Regeringens förslag skiljer
            sig i mycket stor utsträckning från
          </note>
          <note>
            Skattebetalningsutredningens delbetänkande, och detta till företagarnas
            fördel. Även skatteutskottets betänkande innehåller väsentliga
            förändringar och uppmjukningar vad gäller det administrativa förfarandet
            för företagarna.
          </note>
          <note>
            Herr talman! När jag läser de borgerliga motionerna blir jag
            i det närmaste bestört. Det är upprörande att Moderaternas, kds
            och Folkpartiets riksdagsledamöter ännu inte har förstått att
            vårt land befinner sig i en akut ekonomisk kris och att ett fullföljande
            av budgetsaneringen är en nödvändighet. Det är bara
          </note>
          <note>
            Moderaterna som nämner ordet finansiering och hänvisar då litet
            förstrött till det egna budgetförslaget som ju inte har godkänts
            av riksdagen.
          </note>
          <note>
            Det är inte småsummor det handlar om - 450
          </note>
          <note>
            miljoner kronor i långsiktig budgetförstärkning. Härtill kommer
            en engångseffekt på 7-8 miljarder kronor.
          </note>
          <note>
            De sammanlagda ökade ränteintäkterna kan beräknas till 730 miljoner
            kronor per år. Man skall väl ändå inte behöva påminna om vad som
            händer när man genomför ofinansierade förslag?
          </note>
          <note>
            Kds betraktar i sin motion statens behov av budgetförstärkning
            som ett kortsiktigt intresse. Vidare talar man emot sig själv
            när man menar att regeringens proposition måste avslås, eftersom
            den förstärker tudelningen mellan inhemsk och exportinriktad produktion.
            I själva verket är det precis tvärtom när det gäller EG-handeln.
            De företagen redovisar, som vi hörde, sin moms varje månad sedan
            den 1 januari i år.
          </note>
          <note>
            Regeringens proposition likställer företagen och därmed uppnås
            konkurrensneutralitet.
          </note>
          <note>
            Moderaterna anser i en av sina motioner att propositionen ger
            ett splittrat intryck, eftersom det i den föreslås flera olika
            datum och beloppsgränser. Socialdemokraterna värnar de små och
            medelstora företagen. Tycker inte Moderaterna att det är bra?
          </note>
          <note>
            Självfallet är det så att de stora företagen, de som omsätter
            över 10 miljoner kronor har större resurser än de små företagen.
            Genom regeringens lyhördhet bl.a. gentemot de revisorer som brukar
            hjälpa småföretagen med momsredovisningen har även dessa -
          </note>
          <note>
            efter korrigeringar i förslagen - blivit nöjda med nyordningen.
          </note>
          <note>
            Flera av motionärerna vill att hela momsredovisningsförslaget
            skall vila i skrivbordslådorna till dess att Skattebetalningsutredningens
            förslag om skattekonton är färdigutrett. De är oroliga för bl.a.
            instabila förhållanden och för att förändringar i redovisningssystemen
            skall följa för tätt inpå varandra. Nu vet vi väl inte när den
            i och för sig mycket goda idén om skattekonton blir möjlig att
            genomföra, men när den genomförs kommer den att bygga just på
            månadsredovisning. Dagens förslag kan således ses som en förberedelse
            för skattekontona.
          </note>
          <note>
            Inom Vänsterpartiet var man i stort sett nöjd med utskottets
            betänkande i sin motion. Man tror emellertid att de mindre företagen
            kommer att dra på sig kvarskatter genom det förhållandet att den
            preliminära skatten kommer att understiga den slutliga. Vänsterpartisterna
            tror också att företagarna som skall redovisa momsen på årsbasis
            kommer att slarva bort momspengarna under tiden.
          </note>
          <note>
            Vi socialdemokrater sätter större tilltro till företagarna än
            så. Förvisso kan det vara svårt att göra preliminärberäkningar.
            Men jag förutsätter att företagarna är intresserade av sin omsättning,
            att de kommer att följa utvecklingen kontinuerligt och att de
            vid behov kommer att ändra sin F-skatt.
          </note>
          <note>
            Det finns en risk att oseriösa företag medvetet gör feluppskattningar
            - det har Vänsterpartiet rätt i. Men genom F-skattesystemet har
            ju ändå skattemyndigheterna vetskap om företagens existens.
          </note>
          <note>
            Skattekontrollen är viktig, och den socialdemokratiska regeringen
            tar också denna uppgift på största allvar. Skatteflyktsklausulen
            är återinförd, och ytterligare kontrollskärpningar är på gång.
          </note>
          <note>
            Som jag tidigare anförde är det en omöjlig uppgift att budgetsanera
            i den omfattning som vi måste göra utan att människor berörs.
            De arbetslösa får minskad a-kassa, barnfamiljerna förlorar en
            del av barnbidraget, pensionärerna får sina pensionsbetalningsdagar
            framflyttade, och nu är det företagarnas tur att hjälpa till.
            Deras kredittider minskas, och det finns farhågor om att företagen
            måste inbetala moms innan de fått betalt från sina kunder.
          </note>
          <note>
            Vad förslagets motståndare glömmer är att samma regler kommer
            att gälla för företagen. Trycket att skärpa upp betalningsviljan
            kommer naturligtvis att stärkas. Hela systemet torde rationaliseras
            och snabbas upp. Den långa kredittid som staten hittills har kunnat
            erbjuda bygger på en tradition om en ersättning till företagen
            för handhavandet av momsuppbörden. Värdet av det för de skattskyldiga
            har naturligtvis successivt ökat. I dag är den genomsnittliga
            kredittiden 65 dagar. Med den nya ordningen blir den genomsnittliga
            kredittiden 35 respektive 50 dagar.
          </note>
          <note>
            Den korta kredittiden berör 29 000 företag, den längre ca 100
            000 företag. 300 000 företag erbjuds att redovisa i den årliga
            deklarationen. Samtliga företag omfattas av lättnader under semesterperioden.
          </note>
          <note>
            Till sist, herr talman! Både regeringen och skatteutskottet har
            lyssnat på opinionen och på flera punkter gjort ändringar. Att
            gå så långt som att helt dra bort förslaget har vi inte kunnat
            göra av statsfinansiella skäl, men också av konkurrensneutralitetsskäl.
          </note>
          <note>
            Övergångar i administrativa rutiner är komplicerade och kostar
            både tid och pengar. De problemen skall inte underskattas. Vi
            socialdemokrater i skatteutskottet känner oss emellertid övertygade
            om att svårigheterna på intet sätt är oöverstigliga.
          </note>
          <note>
            Jag vill därför yrka bifall till skatteutskottets hemställan
            i betänkande nr 11 och avslag på samtliga reservationer.
          </note>
          <note>
            Anf. 16 CARL FREDRIK GRAF (m) replik
          </note>
          <note>
            Herr talman! Det gick ungefär en halvtimme mellan mitt huvudanförande
            och Ulla Rudins. Inte med ett ord berörde hon de frågor som jag
            ställde i mitt huvudanförande, så jag får anledning att återkomma
            till dem i den korta replik som jag får. Jag vill dock göra några
            kommentarer.
          </note>
          <note>
            Ulla Rudin hävdar - det var ett halvt erkännande till moderaterna
            - att moderaterna någon gång nämnt om någon sorts finansiering.
            Det har vi verkligen gjort. Av det budgetförslag som vi har lagt
            fram framgår det klart hur vi vill finansiera förslaget. Vi måste
            naturligtvis få förbehålla oss rätten att fullfölja våra förslag,
            även om våra budgetförslag har fallit i kammaren tidigare. Annars
            vore det helt omöjligt att bedriva oppositionspolitik.
          </note>
          <note>
            En sak tycker jag klingar mycket falskt i det som
          </note>
          <note>
            Ulla Rudin hävdar. Efter den proteststorm som vi har kunnat märka
            i hela landet står hon i talarstolen och säger: Vi socialdemokrater
            värnar småföretagen. Jag skulle vilja veta vilken småföretagare
            som känner att socialdemokraterna har värnat honom eller henne
            när det gäller förslaget om nya redovisnings- och uppbördsregler
            för momsen. Det där klingar verkligen falskt. Jag kan inte riktigt
            begripa hur Ulla Rudin kan lägga ut texten på det viset. I det
            här fallet är det just småföretagen som kläms åt.
          </note>
          <note>
            Ulla Rudin hade i slutet på sitt huvudanförande en uppräkning
            av hur många företag som kommer att finnas i de olika skikten
            när det gäller de olika bestämmelserna. Jag lade mycket riktigt
            märke till att de flesta företag fanns bland dem som har den minsta
            omsättningen. Det är naturligt. Men det är också de företagen
            som får den absolut kortaste kredittiden genom det förslag som
            nu föreligger.
          </note>
          <note>
            Jag vill upprepa två av mina frågor som jag ställde tidigare.
            Tror socialdemokraterna att skattehöjningar och ökad byråkrati
            leder till ett förbättrat företagsklimat? Det var min första fråga.
            Den andra är: På vilket sätt anser Ulla Rudin att förskottering
            av moms till staten leder till förbättrade förhållanden för småföretagen?
          </note>
          <note>
            Anf. 17 ULLA RUDIN (s) replik
          </note>
          <note>
            Herr talman! Moderaterna avvisar regeringens politik och beskriver
            den som oduglig till att skapa tillväxt och minska arbetslösheten.
            Men vore jag moderat skulle jag vara litet mer försiktig i mina
            fördömanden, särskilt som arbetslösheten accelererade och tillväxten
            var negativ under det borgerliga styret.
          </note>
          <note>
            Anf. 18 CARL FREDRIK GRAF (m) replik
          </note>
          <note>
            Herr talman! Argumentationen var litet svag i Ulla
          </note>
          <note>
            Rudins inlägg. Hon försökte göra en utvidgning kring de ekonomiska
            förhållandena i allmänhet. Det skulle vi kunna göra, men då skulle
            vi behöva litet mer tid.
          </note>
          <note>
            Vi kanske får begära ordet för ett nytt anförande för att få
            en ny runda. Men låt oss nu koncentrera oss på det här förslaget
            som omfattar momsredovisningssystemet.
          </note>
          <note>
            Jag ställde två frågor. Ulla Rudin antydde inte på en enda punkt
            någon form av svar. Den ena gällde förskottering av momsen. Är
            det en förbättring eller en försämring för företagen? Den andra
            var: Kommer det här förslaget att leda till ett bättre företagsklimat?
          </note>
          <note>
            Ulla Rudin nämnde också att det här systemet kommer att leda
            till att trycket på betalningsviljan kommer att öka. Det kommer
            att bli bättre. Jag skulle vilja se på vilket sätt det lilla företag
            som kommer att bli nedtryckt av tuffa betalningsvillkor som större
            kunder, staten eller privata, kommer att bli hjälpt av att klämmas
            av dessa nya momsredovisningsregler.
          </note>
          <note>
            Det uttalandet vittnar om att socialdemokraterna inte har någon
            förståelse för eller insikt i hur det fungerar för de allra minsta
            företagen.
          </note>
          <note>
            Som jag sade i mitt huvudanförande var vi moderater i skatteutskottet
            i Skåne och besökte småföretag.
          </note>
          <note>
            Bilden var fullständigt entydig från dessa företag som omsätter
            kanske 500 000-800 000 kr, ibland några miljoner kronor. De upplever
            inte detta som någon förbättring. Det var ingen som antydde att
            det här förslaget skulle leda till att betalningsvillkoren i allmänhet
            i näringslivet skulle förbättras.
          </note>
          <note>
            Jag ställde frågor förut. Jag har ställt dem nu igen.
          </note>
          <note>
            Jag förväntar mig åtminstone en antydan till svar från socialdemokraterna
            - inte bara jag, utan jag tror att det är många ute i näringslivet
            som också skulle vilja ha någon liten antydan till svar på de
            frågor som jag har ställt.
          </note>
          <note>
            Anf. 19 ULLA RUDIN (s) replik
          </note>
          <note>
            Herr talman! Budgetdisciplin - det är att stödja företagandet.
            Glöm nu inte det jag sade i mitt anförande om ett helhetsperspektiv.
            I tillväxtpropositionen finns pengar - 2 miljarder kronor - avsatta
            för företagandet.
          </note>
          <note>
            Anf. 20 ISA HALVARSSON (fp) replik
          </note>
          <note>
            Herr talman! Ulla Rudin säger att Socialdemokraterna värnar små
            och medelstora företag. Jag skulle vilja säga att det inte går
            längre än till att bli läpparnas bekännelse. Man förstår inte
            småföretagarnas förutsättningar. Ulla Rudin vill också framställa
            det här som så att det har varit reaktioner från intresseorganisationer
            som är stora och resursstarka. Men då har hon sållat bort alla
            brev och propåer från enstaka småföretagare, från förtvivlade
            människor som ser sin vardag gå i kras. Tror Ulla Rudin att småföretagare
            inte har blivit delaktiga i det här med minskade barnbidrag och
            försämrade sjukförsäkringar? Arbetslöshetsförsäkringen får inte
            företagare ens del i. Vad det här gäller är att människor tvingas
            att betala in moms innan de ens har fått betalt själva. Nej, säger
            Ulla
          </note>
          <note>
            Rudin, trycket kommer att göra att man kommer att skärpa upp
            betalningsviljan.
          </note>
          <note>
            Företagen säger att det i stället kommer att bli katten på råttan
            och råttan på repet. Alla kommer att verkligen vara tvungna att
            se till att de har pengarna för att betala sin moms. Det sätter
            man naturligtvis framför att betala räkningar.
          </note>
          <note>
            Jag har träffat småföretagare som säger: Kan inte socialdemokratiska
            riksdagsledamöter praktisera ute i företag för att se hur det
            fungerar i näringslivet och hur det fungerar med betalningar och
            momsinbetalningar? Har ni gjort det?
          </note>
          <note>
            Anf. 21 ULLA RUDIN (s) replik
          </note>
          <note>
            Herr talman! Jag vill bara lämna upplysningen att jag är uppvuxen
            i ett småföretagarhem.
          </note>
          <note>
            Det är väl ändå att ta i att säga att Socialdemokraterna inte
            skulle bry sig om företagen. I regeringens förslag har utredningens
            förslag reviderats. I utskottet har vi gjort ytterligare förändringar.
            Jag säger det igen: Riktigt illa vore det för företagen om regering
            och riksdag släppte efter på budgetdisciplinen och räntorna började
            gå upp igen. Det vore att strunta i företagen.
          </note>
          <note>
            Så jag undrar: Har Folkpartiet möjligen något finansieringsförslag
            till det partiet vill göra?
          </note>
          <note>
            Anf. 22 ISA HALVARSSON (fp) replik
          </note>
          <note>
            Herr talman! Ulla Rudin måtte väl ändå veta att de olika partierna
            lämnar in sina budgetförslag. Vi har från Folkpartiets sida med
            råge finansierat de här delarna.
          </note>
          <note>
            Ulla Rudin säger att utredningens förslag har reviderats och
            slår sig för bröstet för det, men jag tycker att det var det minsta
            man kunde göra. Utredningens förslag var ju faktiskt ännu sämre.
          </note>
          <note>
            Ändå ville man inte från Socialdemokraternas håll över huvud
            taget diskutera beloppsgränsen. Det var väldigt intressant när
            det kom fram i utskottet att om man hade satt gränsen till 20
            miljoner kronor i stället för 10 miljoner kronor i omsättning
            hade man förlorat bara 30 miljoner kronor från statens sida. Om
            man hade satt gränsen till 40 miljoner - och då hade man ju fått
            bort otroligt många av småföretagen - hade man fått in 390 miljoner,
            en skillnad på 60 miljoner.
          </note>
          <note>
            Även med regeringens och Ulla Rudins utgångspunkt ställer jag
            mig tvivlande till att 60 miljoner skulle ha någon slags inverkan
            på räntenivån.
          </note>
          <note>
            Antalet nystartade företag sjönk, och sjönk mycket, från våren
            1994 till våren 1995. Vad tror Ulla
          </note>
          <note>
            Rudin att det beror på, och vad tror Ulla Rudin att det kommer
            att betyda?
          </note>
          <note>
            Anf. 23 ULLA RUDIN (s) replik
          </note>
          <note>
            Herr talman! Vad tror Folkpartiet händer om räntan går upp igen?
          </note>
          <note>
            Jag skulle ändå gärna vilja höra litet mer preciserat hur ni
            vill finansiera det här. Jag tror inte att det finns svar att
            ge.
          </note>
          <note>
            Anf. 24 HOLGER GUSTAFSSON (kds) replik
          </note>
          <note>
            Herr talman! Först vill jag från djupet av mitt hjärta beklaga
            att jag inte hängde med i ordförandeskiftet tidigare. Möjligen
            kan det som en förklaring sägas att jag var så engagerad i näringspolitiken
            att jag inte observerade det hela. Jag beklagar detta djupt.
          </note>
          <note>
            Till Ulla Rudin vill jag säga att jag ändå tror att vi kan vara
            överens om konkurrensfördelarnas betydelse i helhetsperspektivet.
            Vi talade nämligen om ett helhetsperspektiv i sammanhanget. Vi
            har en situation för företagarna i näringslivet där den stärkta
            kronan minskar konkurrensfördelarna. Det innebär att vi måste
            vara noga med den marginal som finns kvar. Vi lever också just
            nu med kraftiga löneökningar som tär på marginalen.
          </note>
          <note>
            Detta förslag är påbröd och lägger ytterligare kostnader på näringslivet.
            Det är därför vi reagerar så mycket. Jag vill ställa min fråga
            ytterligare en gång för att få ett svar på den: Är det här början
            till en nygammal trend att åter mjölka företagen till sista droppen?
          </note>
          <note>
            Anf. 25 ULLA RUDIN (s) replik
          </note>
          <note>
            Herr talman! Kds vänlighet mot företagen medförde att 55 000
            av dem gick i konkurs under de borgerliga åren.
          </note>
          <note>
            Statens kortsiktiga intresse skriver kds om i sin motion. Jag
            undrar: Är det kortsiktigt att arbeta för att få statsbudgeten
            i balans efter de sista årens förfall?
          </note>
          <note>
            Kds skriver också att de stora företagen drabbas särskilt hårt
            av de här förslagen. Jag undrar om inte kds vill ta tillbaka det.
            Då måste det vara ett bra tillfälle att göra det i dag här i kammaren.
          </note>
          <note>
            Anf. 26 HOLGER GUSTAFSSON (kds) replik
          </note>
          <note>
            Herr talman! Det handlar om att förstå att det viktigaste motivet
            för en budget i balans inte är att ta in ett antal miljoner kronor
            på en sådan här regelförändring. Det är att skapa förutsättningar
            för ökad sysselsättning - det är därför vi är engagerade - och
            inte försämra konkurrenssituationen. Ökad sysselsättning ger mer
            pengar till statsbudgeten. Det är det viktiga i sammanhanget,
            och det är därför vi engagerar oss i den här principiellt så viktiga
            frågan.
          </note>
          <note>
            Låt mig som ett svar på den första delen av Ulla
          </note>
          <note>
            Rudins replik säga att man kanske skall gå litet längre tillbaka
            för att söka orsaken till konkurserna än mellan 1991 och 1994.
            Anledningen till de 55 000 konkurserna kanske uppstod åren dessförinnan,
            och vem var då ansvarig?
          </note>
          <note>
            Anf. 27 PER ROSENGREN (v) replik
          </note>
          <note>
            Herr talman! Ulla Rudin pekar på budgetsaneringsproblematiken.
            Vårt förslag skulle kosta 60 miljoner kronor, och skulle då undanta
            nästan alla små och medelstora företag från de här problemen.
          </note>
          <note>
            Vi menar att den här likviditetsindragningen inte är ett bra
            sätt att sanera budgeten på. Det finns betydligt bättre sätt.
            Vi tycker att man skall ta ut skatter på vinster, dvs. skatter
            på pengar som finns. Det är ett betydligt bättre sätt än att göra
            en likviditetsindragning på det här sättet, som slår blint, oavsett
            om pengarna finns eller ej.
          </note>
          <note>
            Finansieringen är inte så svår att hitta. Ulla Rudin pekade alldeles
            nyss på 2 000 miljoner som ligger och skvalpar och som inte heller
            i tillväxtpropositionen kommer att användas i någon större utsträckning.
            Där kan man ju ta de här 60 miljonerna för att gå oss till mötes
            och lösa problemen.
          </note>
          <note>
            Ulla Rudin säger att företagen inte slarvar bort pengarna. Nej,
            slarvar bort har jag väl inte sagt, men pengarna försvinner i
            den löpande verksamheten. Så kommer det att bli. Den som hävdar
            någonting annat har en väldigt stor brist i sin kontakt med verkligheten
            när det gäller just de väldigt små företagen.
          </note>
          <note>
            Vi hade rätt när det gäller de problem som momsen på begagnade
            varor skulle innebära. Har Ulla
          </note>
          <note>
            Rudin ägnat den problematiken en tanke? Har hon haft kontakt
            med de företag som drabbades av bristen på anvisningar? De står
            där i dag och vet över huvud taget inte hur de skall lösa de här
            redovisningsproblemen.
          </note>
          <note>
            Jag tycker att man borde ta kontakt med verkligheten innan man
            lägger den här typen av förslag.
          </note>
          <note>
            Regeringen har lyssnat. Ja, men det innebär ju att vi i riksdagen
            också kan lyssna och lägga förslag till förändringar av en lagstiftning
            som vi tycker är dålig.
          </note>
          <note>
            Det är inte högsta sovjet vi debatterar i.
          </note>
          <note>
            Anf. 28 ULLA RUDIN (s) replik
          </note>
          <note>
            Herr talman! Det tycks vara så att Vänsterpartiet har dåligt
            med argument i dag. Det kan jag förstå.
          </note>
          <note>
            Vänsterpartiet konstaterade i sin motion att de ansåg att regeringen
            tagit hänsyn till den kritik som fanns mot det här utredningsförslaget.
            Man accepterade också de föreslagna omsättningsgränserna. Det
            var först vid utskottets justeringssammanträde som
          </note>
          <note>
            Vänsterpartiet hade vaknat till och kom med ett nytt förslag
            om omsättningsgränserna.
          </note>
          <note>
            Ja, det kostar 60 miljoner, och man kan finansiera det på det
            ena eller andra sättet, tycker Vänsterpartiet.
          </note>
          <note>
            Det är precis på det sätt som Vänsterpartiet föreslår, som man
            inte kan göra, Per Rosengren.
          </note>
          <note>
            Anf. 29 PER ROSENGREN (v) replik
          </note>
          <note>
            Herr talman! Jag blir inte klok på det som Ulla
          </note>
          <note>
            Rudin säger. Kan man inte finansiera förslagen? Skall man inte
            göra det? Min fråga kvarstår: Vilket är bäst, att öka intäkterna
            genom att beskatta pengar som finns eller att ha svepande förslag
            som drabbar alla utan att pengarna finns i det enskilda sammanhanget?
          </note>
          <note>
            Ja, regeringen tog hänsyn till de svagheter som fanns i Skattebetalningsutredningen,
            men man gick inte tillräckligt långt. När vi räknade ut hur mycket
            en ökning av omsättningsgränsen skulle kosta insåg vi att det
            var en så pass liten summa, 60 miljoner, som skulle lösa oerhört
            många problem. Märk väl att det är de 60 miljonerna som vi diskuterar.
          </note>
          <note>
            Det vore ju erbarmligt dåligt om ni socialdemokrater inte skulle
            hitta en finansiering på 60 miljoner när ni har avsatt 2 000 miljoner
            till något odefinierat.
          </note>
          <note>
            Jag vet att det innebär att ni av tillväxtpropositionen kommer
            att ta 0,6 miljarder i anspråk. Men resten kvarstår, alltså 1,4
            miljarder. Att plocka 60 miljoner därifrån torde inte vara något
            större problem, för det är ju just för företagsamheten som dessa
            pengar är avsedda. Men det är tydligen omöjligt för Socialdemokraterna
            att använda de avsatta pengarna till väldigt vettiga ändamål.
          </note>
          <note>
            Anf. 30 ULLA RUDIN (s) replik
          </note>
          <note>
            Herr talman! Det var Vänsterpartiet som talade om svepande förslag,
            och jag kan bara instämma.
          </note>
          <note>
            Regeringen har naturligtvis i sitt förslag om omsättningsgränser
            tagit hänsyn till olika faktorer, och man har helt enkelt beslutat
            sig för gränsen 10 miljoner.
          </note>
          <note type="speaker">
            Anf. 31 ROLF KENNERYD (c)
          </note>
          <note>
            Herr talman! Saneringen av den svenska ekonomin kräver uppoffringar
            av alla grupper i det svenska samhället. Det betyder å andra sidan
            att alla grupper kommer att delta i skörden av de frukter som
            saneringen så småningom kommer att leda till.
          </note>
          <note>
            Vi kan nu skönja kartsättningen av dessa frukter.
          </note>
          <note>
            Den svenska räntans och den svenska valutans förändringsmönster
            är för närvarande en god grogrund för kartsättning av frukt. Nu
            gäller det att skydda de så ömtåliga karten från storm, kyla och
            andra kalamitetsrisker, därför att det är endast mogna, fullgångna
            frukter som är välsmakande.
          </note>
          <note>
            Effektivisering av betalningsströmmar är ett av flera verksamma
            medel för att förbättra lönsamheten för såväl individer och företag
            som stat. För statens del innebär det främst en tidigare och effektivare
            skatteuppbörd. Metoden att använda effektiva kapitalströmmar för
            att förbättra statens finanser har under senare år använts av
            svenska regeringar, oavsett partifärg.
          </note>
          <note>
            Nu ligger ett nytt förslag på riksdagens bord för avgörande,
            nämligen om nya tidpunkter för redovisning och betalning av mervärdesskatt.
            Förslaget innebär en omedelbar effekt på statsfinanserna av engångskaraktär
            i storleksordningen 8 miljarder och en beräknad varaktig effekt
            på 450 miljoner kronor.
          </note>
          <note>
            Denna likviditets- och lönsamhetsförbättring för staten innebär
            å andra sidan i det korta perspektivet en motsvarande försämring
            för de svenska företagen. Det är därför naturligt att dessa företag
            vänder sig emot förslag av denna karaktär. Så har också skett
            i hög grad.
          </note>
          <note>
            Det har också funnits skäl att göra väsentliga förändringar av
            det ursprungliga utredningsförslaget, som ligger till grund för
            det nu föreliggande förslaget.
          </note>
          <note>
            Dessa förbättringar har vi i Centerpartiet aktivt medverkat till
            att realisera. Inriktningen har varit att skydda framför allt
            de mindre företagen från alltför drastiska förändringar i förhållande
            till nuläget. Denna positiva särbehandling av de mindre företagen
            motiveras dels av att mindre företag generellt sett har sämre
            likviditet än de större, dels av att de små företagen generellt
            sett har mindre administrativa resurser än de större företagen.
          </note>
          <note>
            I förhållande till utredningsförslaget är de viktigaste förändringarna
            för det första en möjlighet till årsredovisning för företag med
            en årsomsättning på upp till en miljon kronor. För det andra är
            det en med
          </note>
          <note>
            15 dagar förlängd redovisnings- och betalningstid för företag
            med en årsomsättning på upp till 10 miljoner kronor. För det tredje
            är det - något som tidigare inte nämnts i debatten - en redovisningsfri
            månad för alla företag.
          </note>
          <note>
            Det vore naturligtvis förmätet att påstå att vi har uppnått dessa
            förbättringar enbart av egen kraft. Även andra krafter har bidragit
            till att detta har blivit möjligt. Men jag tvekar dock inte inför
            påståendet att vi verksamt har bidragit till dessa förbättringar.
          </note>
          <note>
            De uppnådda resultaten innebär inte att vi känner oss helt nöjda,
            men vi har ansett dem vara en hygglig kompromiss som vi har kunnat
            ansluta oss till, väl medvetna om att regeringen i tidigare skeden
            har kunnat finna andra samarbetspartner för mera långtgående åtgärder.
            Däri ligger också svaret på Carl
          </note>
          <note>
            Fredrik Grafs fråga om varför vi har accepterat föreliggande
            förslag. Utan vår medverkan hade det inte varit möjligt att åstadkomma
            de förbättringar som jag tidigare har redovisat.
          </note>
          <note>
            Herr talman! Åter och kort tillbaka till den kartsättning som
            jag nämnde inledningsvis. Det är avnjutande av frukter som kan
            bli resultatet av denna kartsättning.
          </note>
          <note>
            En av de grupper som först kan komma i åtnjutande av dessa frukter
            är just företagen, speciellt de små företagen. Få grupper är så
            beroende av en positiv utveckling av framför allt svensk räntenivå
            men också kronnivå som dessa, dvs. de små företagen. Det är därför
            av yttersta vikt att den nu positiva trenden i dessa hänseenden
            icke får äventyras.
          </note>
          <note>
            Herr talman! Jag ber att få yrka bifall till föreliggande hemställan
            i betänkandet.
          </note>
          <note>
            Anf. 32 CARL FREDRIK GRAF (m) replik
          </note>
          <note>
            Herr talman! Något om Rolf Kenneryds inlägg och litet grand om
            Centerpartiets skattepolitik i allmänhet.
          </note>
          <note>
            När jag i dag på morgonen slog upp Dagens Politik läste jag att
            Kenneryds partiledare Olof Johansson säger att det är lika bra
            att Carl Bildt stannar borta från inrikespolitiken och att skattesänkningar
            o.d. inte leder till någonting utan att det är lika bra att överge
            den politiken.
          </note>
          <note>
            Det är klart att mot den bakgrunden är ju Centerpartiets ställningstagande
            i denna fråga naturligtvis logisk. Centerpartiet har bytt fot
            och har nu sällat sig till de krafter i svensk politik som menar
            att skattehöjningar är det sätt som skall användas för att ta
            oss ur de ekonomiska problemen. Jag beklagar naturligtvis detta.
            Som jag sade i mitt huvudanförande fanns det under den förra mandatperioden
            en enighet bland de fyra borgerliga partierna i synen på denna
            fråga.
          </note>
          <note>
            Nu hävdar Rolf Kenneryd att detta offer var väl värt och att
            man ändå lyckades genomföra en del förbättringar, särskilt för
            de minsta företagen. Men som jag tidigare var inne på är det ju
            just de minsta företagen, vilka kommer att få betala momsen via
            F-
          </note>
          <note>
            skatten, som de facto får de allra kortaste kredittiderna. Därför
            har jag föga förståelse för den inställning som Kenneryd redovisar.
          </note>
          <note>
            Kenneryd använde ju i sitt anförande ett bildspråk med skörder,
            frukter, kartsättning och sådana ord som knyter an till den eventuella
            lantbrukstradition som finns inom Centerpartiet. Därför ställer
            jag återigen den fråga som jag ställde i huvudanförandet:
          </note>
          <note>
            På vilket sätt anser Centerpartiet att detta förslag leder till
            förbättringar just för de små företagen, lantbruksföretag och
            andra, som verkar på landsbygden och som man annars säger sig
            värna så mycket om?
          </note>
          <note>
            Anf. 33 ROLF KENNERYD (c) replik
          </note>
          <note>
            Herr talman! Låt mig först kommentera den första delen av Carl
            Fredrik Grafs replik, nämligen den som gällde om skattehöjningar
            är vägen ut ur de problem som vi för närvarande har. Nej, det
            är verkligen ingen kardinallösning, men det kan icke undvikas
            att en sanering av svensk ekonomi också kräver inslag av skattehöjningar
            i de fall där sådana är möjliga. Vi avvisar alltså inte sådana
            med samma emfas och närmast religiositet som moderaterna. Som
            jag sade i mitt anförande behöver uppoffringar bäras av alla.
          </note>
          <note>
            Vad sedan gäller de minsta företagen och Carl
          </note>
          <note>
            Fredrik Grafs påstående att de får den kortaste betalningstiden
            vill jag erinra om att det när det gäller årsredovisning föreligger
            frivillighet. Jag utgår ifrån att flertalet enskilda företagare
            med den insikt som de har kommer att välja den redovisningsmetod
            som för dem är mest gynnsam. Jag tror att vi med god tillförsikt
            kan se fram emot att det kommer att bli på det sättet.
          </note>
          <note>
            Anf. 34 CARL FREDRIK GRAF (m) replik
          </note>
          <note>
            Herr talman! På en punkt har Kenneryd rätt, nämligen att de minsta
            företagen kan välja vilken metod som de vill använda, och det
            är naturligtvis bra. Men om de väljer den ena metoden, blir kredittiden
            tio dagar, och med den andra metoden blir det åtminstone enmånadsredovisning
            och i varje fall i förhållande till nuläget en förkortad kredittid.
            Det torde vara obestridligt.
          </note>
          <note>
            Den första delen av Kenneryds uttalande inger trots allt en viss
            optimism. Han är inte lika entydig som partiledaren, vilken, som
            jag tolkar intervjun i dagens nummer av Dagens Politik, helt och
            hållet avvisar den borgerliga regeringens skattepolitik. Men det
            inger ändå oro när Centerpartiet nu sällar sig till riksdagens
            vänsterpartier och i första hand synes gå in för lösningar som
            innebär högre skatt på företagen och näringslivet. Jag beklagar
            den utvecklingen, och jag tror att den är felaktig i sak.
          </note>
          <note>
            Kenneryd berömmer sig av att det genom att man medverkar till
            förslaget beträffande momsredovisningen har blivit en förbättring.
            Jag tror att om Kenneryd och Centerpartiet hade bemödat sig om
            att samarbeta litet grand med de partier som inte ser skattehöjningar
            som en förstahandslösning, kunde förslaget nog ha blivit ännu
            bättre än det nu framlagda. Det kunde kanske rent av ha blivit
            ett avslagsyrkande, och vi kunde ha fått en helhetsbedömning om
            någon tid, när Skattebetalningsutredningen har lagt fram sitt
            förslag. Vi kunde då ha fått en samlad syn på skatter, sociala
            avgifter, moms och andra punktskatter. Jag tror att det hade lett
            till en bättre lösning, som också hade kunnat bli långsiktigt
            varaktig.
          </note>
          <note>
            Anf. 35 ROLF KENNERYD (c) replik
          </note>
          <note>
            Herr talman! Vi har i detta som i så många andra ärenden såväl
            i skatteutskottet som i andra utskott att ta hänsyn till de politiska
            realiteter som faktiskt föreligger. Det finns anledning att erinra
            Carl Fredrik
          </note>
          <note>
            Graf med anledning av hans tidigare replik om att det i denna
            kammare i dag finns en mycket solid socialistisk majoritet, som
            i det ärende som vi nu diskuterar skulle ha kunnat åstadkomma
            ett avsevärt sämre förslag än det som nu föreligger.
          </note>
          <note>
            Vi har genom pragmatiskt uppträdande lyckats förhindra en del
            av de avarter som annars skulle ha inträffat. Jag tycker att Carl
            Fredrik Graf och andra skulle ha anledning att ge oss ett erkännande
            för det i stället för att kritisera oss för det. Sådana är nämligen
            de faktiska omständigheterna.
          </note>
          <note>
            Anf. 36 ISA HALVARSSON (fp) replik
          </note>
          <note>
            Herr talman! Rolf Kenneryd brukar säga att man skall tala så
            att allmogen förstår vad man säger, men jag tror inte att allmogen
            - om man med det begreppet här avser småföretagare - riktigt förstod
            det som
          </note>
          <note>
            Rolf Kenneryd sade. Det är riktigt att underskottet i de offentliga
            finanserna sjunker, men till skillnad mot den förra regeringen
            har den nuvarande regeringen genomfört kraftiga skattehöjningar.
            Det gäller i synnerhet skatter som har belastat företagandet och
            enskilda människors inkomster från arbete, studier och sparande.
            Därvidlag har väl företagandet alltså burit sin del.
          </note>
          <note>
            Vi har fått värnskatt, återinförd dubbelbeskattning, slopad kvittningsrätt,
            höjda arbetsgivaravgifter, höjd skatt på pensionssparande och
            kapitalförsäkring, skatt på industribyggnader, förtida momsinbetalningar,
            höjd fastighetsskatt och mycket annat. Det leder till att det
            skattetryck som redan nu är högt stiger ytterligare. Däremot kan
            man på ena handens fingrar räkna de skatter som har sänkts. Det
            gäller matmomsen, temporärt riskavdrag och återinförd kvittningsrätt
            för nyföretagare.
          </note>
          <note>
            Man måste göra invändningar, först och främst mot instabiliteten
            i reglerna, hattandet fram och tillbaka med temporära skatteregler
            samt återställare och återåterställare. Det leder till en ökad
            osäkerhet om de framtida skatteregleringarna, och en sådan osäkerhet
            är negativ för företagande och investeringar.
          </note>
          <note>
            Centern har tidigare hävdat att man behöver stabila skatteregler
            och att villkoren för företagandets arbetsinsatser behöver ses
            över. Men nu säger Rolf
          </note>
          <note>
            Kenneryd att just det här "bondeoffret", bestående av tidigarelagd
            momsinbetalning, var absolut nödvändigt. Han har fortfarande inte
            visat varför just det här skulle vara så nödvändigt.
          </note>
          <note>
            Anf. 37 ROLF KENNERYD (c) replik
          </note>
          <note>
            Herr talman! Nej, jag påstår inte att just det här offret var
            alldeles nödvändigt, men det var ett i en helhet som det icke
            har varit möjligt att undvika. Jag medger med den pragmatiska
            inställning som jag har till politiskt arbete att det finns balansgångar
            när det gäller såväl uppoffringar av skattehöjningskaraktär som
            uppoffringar av annat slag.
          </note>
          <note>
            Isa Halvarsson framhöll med emfas i sitt anförande att det här
            verkligen har upprört, och det har det gjort. Men också praktiskt
            taget alla de exempel som
          </note>
          <note>
            Isa Halvarsson själv gav har verkligen upprört. Jag kan också
            förlänga listan över beslut som har tagits i denna kammare som
            verkligen har upprört: sänkta ersättningsnivåer i transfereringssystemen,
            sänkta barnbidrag liksom reducerade basbelopp vid beräkning av
            pensioner och andra förmåner.
          </note>
          <note>
            Låt mig återigen referera till Isa Halvarssons huvudanförande.
            Hon sade där att vi inte förstår den verklighet som vissa människor
            lever i. Det gäller såväl den fråga som vi nu diskuterar som alla
            de exempel som Isa Halvarsson och jag har nämnt i det här replikskiftet.
          </note>
          <note>
            Anf. 38 ISA HALVARSSON (fp) replik
          </note>
          <note>
            Herr talman! Rolf Kenneryd sade som svar på en fråga i en tidning
            att han som princip inte tyckte att det är rimligt att man skall
            betala in skatt innan man själv har fått betalt från kunden, men
            han menade att de långa betalningstiderna ibland är ett resultat
            av bristande disciplin bland både köpare och säljare. Jag är säker
            på att det finns bristande disciplin men också bristande betalningsförmåga.
          </note>
          <note>
            Jag undrar verkligen vad Rolf Kenneryd tror om den utveckling
            som kommer. Antalet nystartade företag sjunker dramatiskt från
            våren 1994 till våren
          </note>
          <note>
            1995. Vad tror han att det beror på? Vad tror han att det kommer
            att betyda för framtiden?
          </note>
          <note>
            Anf. 39 ROLF KENNERYD (c) replik
          </note>
          <note>
            Herr talman! Jag vill kort beröra frågan om betalningstiderna.
            Det är ett riktigt citat som Isa Halvarsson gör. Jag tycker i
            princip inte att det är riktigt att man skall betala skatt förrän
            man verkligen har fått inkomsten.
          </note>
          <note>
            Jag står också för andra delen i citatet. Jag utgår ifrån att
            den förändring som nu sker på detta område kommer att fungera
            som ett mycket gott argument för framför allt de små företagen
            att använda gentemot de stora, som är dåliga betalare, för att
            få dem att verkligen betala sina fakturor i tid och därigenom
            förkorta den genomsnittliga betalningstiden.
          </note>
          <note>
            Det kommer att som en följdeffekt få likviditetsförbättring.
            Man får betalt så att man kan betala skatt, och man får också
            betalt för själva fakturan. Även om vi inte skall överdriva effekten
            kan jag säga att det kommer att medverka till en bättre betalningsmoral
            i näringslivet. Det kommer i första hand de mindre företagen till
            del.
          </note>
          <note>
            Anf. 40 PER ROSENGREN (v) replik
          </note>
          <note>
            Herr talman! Man hör titt som tätt centerpartister på statsmannamässigt
            sätt uttala sig om vilket bidrag
          </note>
          <note>
            Centerpartiet har givit till saneringen av Sveriges ekonomi.
            Av de 118 miljarder som den svenska ekonomin hittills förstärkts
            med har Centerpartiet bidragit med 3.
          </note>
          <note>
            Jag vill ställa en fråga till Rolf Kenneryd: Har ni över huvud
            taget försökt påverka socialdemokratin i denna fråga?
          </note>
          <note>
            Det är ganska märkligt att höra Rolf Kenneryd säga att Centerpartiet
            har förhindrat en vänstermajoritet att lägga fram ännu värre förslag.
            Har Rolf Kenneryd och jag varit på samma skatteutskottssammanträde?
          </note>
          <note>
            Vi har försökt att genomföra förbättringar. Vi har försökt att
            lirka med centerpartisterna för att få dem att ta bort de värsta
            avarterna i förslaget genom att lägga fram kompromissförslag.
            Vi har tydligen inte varit på samma sammanträde. Det kan också
            förklara varför Centerpartiet inte sökte allians med en annan
            majoritet i skatteutskottet.
          </note>
          <note>
            Man hade ganska enkelt kunna driva frågan så att de värsta avarterna
            hade kunnat tas bort ur förslaget och omsättningsgränsen kunnat
            höjas från 10 till 40
          </note>
          <note>
            miljoner kronor.
          </note>
          <note>
            Så till en annan fråga: Är det bäst att beskatta pengar som finns
            eller att göra likviditetsindragning av pengar som inte finns?
          </note>
          <note>
            Anf. 41 ROLF KENNERYD (c) replik
          </note>
          <note>
            Herr talman! Låt mig svara på den sista frågan först. Det är
            kanske inte alltför uppseendeväckande om jag svarar att det är
            det första ledet som är att eftersträva.
          </note>
          <note>
            Så till frågan om vi har försökt att påverka s: Jag beklagar
            att Per Rosengren inte har lyssnat till debatten tidigare. Jag
            har ägnat en ganska stor del av debatten till att förklara att
            vi inte bara har försökt utan också lyckats med det.
          </note>
          <note>
            Per Rosengren vet mycket väl att vi var på samma skatteutskottssammanträde.
            Om man i ett tidigt skede påverkar och åstadkommer resultat, vilket
            har skett i detta fall, kommer man till en punkt då man är överens
            om att målet är uppnått. Vi hade gjort det före det utskottssammanträde
            som Per Rosengren och jag och några till deltog i.
          </note>
          <note>
            Till skillnad från Vänsterpartiet har vi i Centerpartiet som
            tradition att stå för de uppgörelser som vi har gjort. Det gjorde
            vi också i detta fall. Däri ligger förklaringen.
          </note>
          <note>
            Jag är alldeles övertygad om följande: Om Vänsterpartiet hade
            försökt att inta den roll som vi har spelat i strävan att förbättra
            det förslag som kom från regeringens sida, hade förslaget varit
            avsevärt sämre än det vi nu debatterar.
          </note>
          <note>
            Vi har åstadkommit en plattform, och Vänsterpartiet vill gå ytterligare
            litet längre. Att man i Vänsterpartiet inte håller sig för god
            för att i ett sent skede spela på opinionen förvånar i och för
            sig inte, om vi tar hänsyn till vilket parti vi har att göra med.
            Men det är inte något särskilt moraliskt uppträdande.
          </note>
          <note>
            Anf. 42 PER ROSENGREN (v) replik
          </note>
          <note>
            Herr talman! Jag tror inte att Rolf Kenneryd kan peka på något
            exempel på att vi inte har stått för uppgörelser.
          </note>
          <note>
            Detta ärende är faktiskt inte färdigbehandlat förrän det är behandlat
            här i riksdagen. Det är inte ett högsta sovjet vi bevistar. Har
            man möjlighet att påverka ärendena för att få fram bättre förslag
            skall man naturligtvis ta de möjligheterna.
          </note>
          <note>
            Rolf Kenneryd talar om att det sker i ett sent skede. Vi insåg
            denna problematik på ett väldigt tidigt stadium. Vi har haft kontakt
            med bl.a. åkeriföreningar med en omsättning mellan 15 och 20 miljoner.
            De har ett avräkningssystem som fungerar på så sätt att ingenting
            avräknas förrän den 20 i varje månad. Det innebär att de får göra
            preliminära beräkningar för momsen. Det är inte tillåtet enligt
            lagen. Hur skall de klara sig i denna situation? De hade klarat
            sig med vårt förslag på en 40-miljonersgräns.
          </note>
          <note>
            Jag förstår fortfarande inte vad Rolf Kenneryd säger om att förslaget
            skulle ha varit betydligt sämre om vi hade varit med och påverkat
            situationen. Jag skulle vilja säga precis tvärtom. Förslaget kan
            inte bli mycket sämre än vad Centern har gjort det.
          </note>
          <note>
            Anf. 43 ROLF KENNERYD (c) replik
          </note>
          <note>
            Herr talman! Jag vill kort replikera med att lämna ett exempel
            på brutna löften. Det är naturligtvis delvis en definitionsfråga,
            men jag tar ett i tiden näraliggande exempel. Det är inte mer
            än en och en halv timma sedan Per Rosengren debatterade med Lars
            U Granberg om hundskatten. Den frågan kan på sitt sätt sägas var
            ett ganska belysande exempel på Vänsterpartibeteende.
          </note>
          <note type="speaker">
            Anf. 44 RONNY KORSBERG (mp)
          </note>
          <note>
            Herr talman! Det är framför allt tre saker som slår mig när jag
            i en och en halv timmes tid lyssnar till debatten om förändrade
            rutiner för inbetalning av moms. För det första tycks insikten
            om tillståndet för statens finanser vara som bortblåst från dem
            som kritiserar förslaget. För det andra tror man att förslaget
            kommer att få överdrivna effekter på svenskt näringsliv. För det
            tredje visar man en påfallande misstro mot svenska företagares
            förmåga att hantera förändringar i omvärlden, något som för övrigt
            är deras vardagssysselsättning.
          </note>
          <note>
            Låt mig ta det första: Man genomför inte denna förändring därför
            att man har för avsikt att klämma till företagen. Vi har att ta
            hänsyn till en verklighet som säger att vi måste få ordning på
            det underskott vi har.
          </note>
          <note>
            En stor del av de utgifter vi har i staten är fortfarande ofinansierade.
            Självfallet måste vi ta till alla de medel som står till buds
            för att komma till rätta med detta.
          </note>
          <note>
            Det kan innebära att företagen också måste vara med och bidra
            en aning. Det är vad detta förslag handlar om.
          </note>
          <note>
            Man talar om effekterna av förslaget - vad det kommer att innebära.
            Låt oss titta ett ögonblick på vad det egentligen är vi föreslår.
          </note>
          <note>
            I dag har alla företag en räntefri kredit i samband med skatteinbetalningen.
            Den kredittiden kortas nu något. Det är det bidrag som företagen
            lämnar för att förbättra finanserna.
          </note>
          <note>
            Av antalet företag som omfattas av förändringen är de minsta
            företagen med en omsättning under 1
          </note>
          <note>
            miljon nästan 300 000. Vad innebär förändringen för de företagen?
            En del har efterlyst att vi skall använda oss av verkligheten,
            närma oss den och befinna oss i den. Jag har i alla år funnits
            i företagsverkligheten, och jag envisas med att fortsätta att
            vara kvar där. Jag satte mig därför ner och tog fram min lilla
            enkla miniräknare och tittade på vad detta förslag innebär för
            ett företag med en omsättning på 1 miljon.
          </note>
          <note>
            Under förutsättning att hela omsättningen är momspliktig innebär
            det en utgående moms på
          </note>
          <note>
            250 000 kr om året. Beroende på vilken typ av företag det är,
            om det är ett handelsföretag eller ett konsultföretag, är genomsnittligt
            kanske halva beloppet kostnader för materialinköp eller andra
            tjänster som också är momspliktiga. Man har alltså en ingående
            avdragsgill moms på ungefär 125 000 kr. Kvar blir att leverera
            in till staten i skatt i storleksordningen
          </note>
          <note>
            10 000 kr i månaden.
          </note>
          <note>
            Vad innebär då den förkortade kredittid som dessa små företag
            får? Från att i dag ha en genomsnittlig kredittid på 50 dagar
            minskar kredittiden beroende på vilken metod man väljer. Det är
            fritt att välja om man vill ha en årsredovisning eller redovisa
            varje månad, som framgår av betänkandet. Det innebär i praktiken
            en kostnad på 12 kr i månaden för att slippa redovisa moms varje
            månad. Så ser situationen ut för den vanlige småföretagaren med
            en omsättning under 1 miljon.
          </note>
          <note>
            Om man väljer det sämre alternativet att redovisa varje månad
            innebär det att man får jobba litet mer och att det kanske kostar
            15 kr. Är det en väldigt företagsam person, och att det går mycket
            bra för företaget, så att man har råd med en redovisningsfirma
            som sköter momsredovisningen, får man utgå från att bokföringsfirman
            debiterar ungefär 300 kr plus moms i timmen för att hjälpa företagaren
            med detta varje månad, eller som tidigare varannan månad.
          </note>
          <note>
            Detta förslag betyder alltså att 300 000 företagare i landet
            kanske sparar 1 200-1 300 kr per månad i utlagda konsultkostnader,
            eftersom de slipper detta om de så väljer. Skulle det vara så
            att företaget har sådana periodiska problem och säsongsvariationer
            att man tycker att det är olämpligt att betala in F-skatt för
            hela året väljer man att redovisa varje månad. Men fortfarande
            tjänar man på systemet. Det är helt uppenbart.
          </note>
          <note>
            Det är skälet till att vi tycker att det förslag som äntligen
            har lagts fram är bra. Miljöpartiet har länge hävdat att vi måste
            förenkla villkoren för våra små företag för att man skall kunna
            starta och driva företag. Det är inte dessa 10-15 kr som är problemet
            för småföretagare, utan det är byråkratin, hanteringen och behovet
            av konsulttjänster för att klara systemet. Det tar man nu bort
            för väldigt många företag, och det är mycket bra.
          </note>
          <note>
            Jag har väldigt svårt att förstå hur man kan få detta till att
            det är en försämring. Jag umgås med småföretagare varje vecka.
            Jag har många vänner som har småföretag. Jag känner inte igen
            resonemanget att det skulle vara en sådan katastrof. Det verkar
            vara någon sorts uppiskad stämning. Man använder småföretagen
            som murbräcka för att påstå att detta är ett dåligt system. Jag
            har inte bara lyssnat på vad man säger i verkligheten och till
            kritiken. Jag lever i verkligheten i mitt vanliga liv utanför
            riksdagen.
          </note>
          <note>
            Det finns en misstro mot företagen, en tro att detta skall få
            enorma konsekvenser. Tänk om ni som kritiserar förändringen har
            rätt? Hemska tanke! Skulle verkligen svenskt näringsliv vara så
            bräckligt att denna marginella förändring av kredittiderna får
            dessa omfattande konsekvenser som det här framstår? Är företagsledarna
            och cheferna i dessa företag så inkompetenta att de inte förmår
            att anpassa sig till situationen?
          </note>
          <note>
            Självfallet kommer förändringen att leda till omförhandlingar
            av kredittider. Det är inte någon nyhet att man betalar moms innan
            man har fått in den. I
          </note>
          <note>
            byggbranschen har man 90 dagars kredittid som regel.
          </note>
          <note>
            Detta faktum har inte uppstått nu. Det är inkalkylerat i priserna
            redan från början, och självfallet förändras priserna.
          </note>
          <note>
            Kom ihåg en sak: det är finansnettot som påverkas i företaget,
            ingenting annat. När man påverkar företagets ekonomi är det där
            förändringen sker. Lyckas vi få ordning på finanserna, och räntan
            sjunker bara en liten aning, påverkas också finansnettot för företag
            som har krediter eller som har ett överskott, eftersom ränteinkomsterna
            blir högre. Det är ju det vi strävar efter.
          </note>
          <note>
            Den misstro från dem som säger sig företräda företagens intressen
            mot de företag som förväntas bära framtiden för detta land och
            anställa nya människor är för mig mycket förvånande. Jag tror
            mycket mer på företagens förmåga att hantera situationen. Jag
            tror att de mycket väl kan bära den lilla förändring som här sker,
            bara man inte använder detta för att piska upp en stämning och
            använda det som en murbräcka för att hindra förändringen.
          </note>
          <note>
            Självfallet blir det en förkortad kredittid. Det blir en något
            större belastning på kostnaderna. Det är vi alla medvetna om och
            egentligen inte något som vi behöver diskutera. Jag är övertygad
            om att detta är en fungerande förändring, och jag tror att det
            för de allra flesta företagare är en välkommen förenkling av vardagen.
          </note>
          <note>
            Per Rosengren tar upp en intressant sak när det gäller småföretagen,
            nämligen om man eventuellt i stället skulle ha vänt på systemet,
            dvs. att man skulle ansöka om att få redovisa en gång om året.
            Det kan man naturligtvis fundera över. Jag tror ändå att det förslag
            som ligger i nuläget är det som det kanske är bäst att utgå ifrån
            och pröva.
          </note>
          <note>
            De flesta företag vill nog ändå ha det så enkelt som möjligt.
            Utgångsläget är att man automatiskt får den enklaste varianten,
            nämligen att man redovisar F-
          </note>
          <note>
            skatt en gång om året. Det är möjligt att detta visar sig vara
            fel och att fler företag vill redovisa varje månad.
          </note>
          <note>
            Det kommer vi att se på antalet ansökningar om att i stället
            få betala moms varje månad, och i så fall kan man naturligtvis
            förändra systemet. Men i nuläget tror jag att förslaget som det
            ligger är både bra och välkommet för de flesta småföretag. Med
            detta vill jag yrka bifall till utskottets hemställan.
          </note>
          <note>
            Anf. 45 PER ROSENGREN (v) replik
          </note>
          <note>
            Fru talman! Ronny Korsberg hänvisar till det statsfinansiella
            läget. Jag vill återigen påpeka att vårt förslag med en höjd beloppsgräns
            till 40 miljoner skulle kosta totalt sett 60 miljoner kronor i
            statsbudgeten.
          </note>
          <note>
            Det finns, som jag tidigare sade, 2 miljarder avsatta för stöd
            till företag. Det naggas litet i kanten enligt förslaget i tillväxtpropositionen.
            Resten ligger och skvalpar. Hur har Miljöpartiet tänkt sig att
            använda de pengarna? Är det helt omöjligt att tänka sig att använda
            60 miljoner just för att klara av den problematik som uppstår
            för de medelstora företagen med de nya reglerna?
          </note>
          <note>
            Att hävda att vi som har en annan uppfattning i den här frågan
            inte bryr oss om det statsfinansiella läget är litet väl pompöst.
            Vi har anvisat pengar som finns i socialdemokraternas förslag
            till budget som fortfarande ligger och skvalpar och inte är utnyttjade.
          </note>
          <note>
            Det är de 2 000 miljonerna. Av dem är vi redo att ta
          </note>
          <note>
            60 miljoner för att lösa de problem som uppstår för de medelstora
            företagen, dvs. att höja omsättningsgränsen från 10 till 40 miljoner.
          </note>
          <note>
            Anf. 46 RONNY KORSBERG (mp) replik
          </note>
          <note>
            Fru talman! Jag kan försäkra att det inte var min avsikt att
            låta pompös när jag påstod att det kanske inte var helt uppenbart
            att det var problemet med statsfinanserna som var i fokus när
            ni som kritiserar förslaget talade i debatten. Det var väldigt
            få som över huvud taget rörde vid ämnet. Man hänvisade i stället
            till de katastrofala följder som förändringen får och glömde helt
            bort, eller valde medvetet, att inte beröra det faktum att kassan
            behöver förstärkas. Det jag sade var inte i första hand riktat
            till Per Rosengren och Vänsterpartiet.
          </note>
          <note>
            Men sedan undrar Per Rosengren om inte den här höjning av gränsen
            från 10 miljoner till 40 miljoner skulle kunna vara ett bra sätt
            att hjälpa de små och medelstora företagen. Det är naturligtvis
            inte så lätt alla gånger att sätta gränsen. Det skulle kosta ungefär
          </note>
          <note>
            60 miljoner, som Per Rosengren själv säger. Det är pengar det
            också, och det är inte att förakta i den här situationen. Varför
            skall man sätta gränsen vid just 40
          </note>
          <note>
            miljoner? Per Rosengren hade ju också begärt fram siffror på
            andra gränser som var både lägre och högre.
          </note>
          <note>
            Varför inte diskutera en gräns på 1 miljon? Varför inte sätta
            den på 2 miljoner och undanta alla under 2
          </note>
          <note>
            miljoner? Man kan laborera med gränser hur länge man vill.
          </note>
          <note>
            Jag tror ändå att den här avvägningen är ganska väl gjord och
            stämmer med verkligheten. Det kommer självfallet alltid att finnas
            företag både under och över gränsen.
          </note>
          <note>
            Anf. 47 PER ROSENGREN (v) replik
          </note>
          <note>
            Fru talman! De stora problemen uppstår för de företag som ligger
            mellan 10 och 30 miljoner och kanske upp till 40 miljoner, Ronny
            Korsberg.
          </note>
          <note>
            Anledningen till att vi begärde in kostnadsberäkningar på mer
            än just 40 miljoner var för att eventuellt sträcka ut en hand
            och få en diskussion i skatteutskottet kring detta. Som jag sade
            i mitt huvudanförande var det så att när vi kom på morgonen visste
            ingen vad beräkningarna hade lett till. När vi upplyste om detta
            och sedan begärde att vi skulle bordlägga ärendet hade ni helt
            plötsligt suttit och studerat förslaget halva natten. Era argument
            haltar litet grand. Det är inte bara jag som haltar, utan även
            era argument.
          </note>
          <note>
            Anf. 48 RONNY KORSBERG (mp) replik
          </note>
          <note>
            Fru talman! Den här gränsen är inte så självklar.
          </note>
          <note>
            Nu säger Per Rosengren att de största problemen uppstår i spannet
            10-40 miljoner. Vad jag kan påminna mig har inte Per Rosengren
            för någon presenterat något underlag som visar att det är just
            här de största problemen uppstår. Om man skall tro de andra representanterna
            i diskussionen tidigare från Moderaterna, Folkpartiet och kds
            är det snarare andra problem som är de största. De finns knappast
            i de åkeriföretag som Per Rosengren hänvisar till.
          </note>
          <note>
            Det kan självfallet finnas företag som hamnar snett, som jag
            sade förut, men jag är övertygad om att även de företagen, trots
            att de omsätter 10-40 miljoner, faktiskt kan hantera den här situationen
            på ett professionellt sätt. Har man den storleken och omsättningen
            på ett företag har man varit med ett tag, och då vet man hur man
            hanterar dessa förändringar i verkligheten. Jag är inte det minsta
            bekymrad över att de på något sätt skulle känna sig extra drabbade
            av den här situationen. Jag vill nog påstå att detta snarare är
            ett försök från Vänsterpartiet att knipa litet populistiska poäng
            i debatten. De har ju faktiskt ändå stått bakom det mesta av detta.
          </note>
          <note>
            Anf. 49 ISA HALVARSSON (fp) replik
          </note>
          <note>
            Fru talman! När jag hörde Ronny Korsberg tala förstod jag faktiskt
            Rolf Kenneryd bättre när han sade att om det var ett annat parti
            som hade gjort upp med regeringen hade det blivit ett ännu sämre
            förslag.
          </note>
          <note>
            Anf. 50 CARL FREDRIK GRAF (m) replik
          </note>
          <note>
            Fru talman! Jag skulle egentligen kunna nöja mig med att instämma
            i Isa Halvarssons kärnfulla replik.
          </note>
          <note>
            Jag hade inte tänkt att ta replik på Ronny Korsberg eftersom
            det är så uppenbart att det han sade inte på något sätt står i
            samklang med den verklighet han försöker beskriva. Han gjorde
            sig t.o.m. till tolk för ett antal företagare och sade att detta
            är det bästa som hänt och att det här förslaget är alldeles lysande.
            De kompisar Ronny Korsberg har tycker måhända det, men jag har
            fått ett något annat intryck när jag har tagit del av den opinionsbildning
            som har förekommit i den här frågan, om jag får uttrycka mig litet
            försiktigt.
          </note>
          <note>
            Ronny Korsberg nämner ett exempel och säger att detta kostar
            12-15 kr för företagen. Man blir förvånad över den typen av argumentation,
            fru talman. Låt oss ta det exempel som Ronny Korsberg tog upp,
            och låt oss säga att det här företaget inte har en sådan jämn
            fakturering som han beskrev. Det kanske är ett projekt man arbetar
            med eller det kanske är ett konsultföretag med låg ingående moms
            som fakturerar stora delar av sin årliga fakturering vid ett par
            tillfällen på året. Då är det inte frågan om 10 eller 15 kr, utan
            det kanske är frågan om att de momspengar som företagaren behöver
            inte finns i kassan den dag som myndigheterna vill att han skall
            leverera in pengarna.
          </note>
          <note>
            Jag tror att Ronny Korsberg skall lyssna litet mer på några fler
            företag än dem som han umgås med i sin närmaste bekantskapskrets
            för att möjligen förstå problematiken i den här diskussionen litet
            bättre. Det förvånar mig att Ronny Korsberg inte har tagit del
            av den debatt som har förts vid uppvaktningar av utskottet och
            på annat sätt under de veckor som nu har gått sedan regeringen
            lade fram sin proposition, och även dessförinnan.
          </note>
          <note>
            Anf. 51 RONNY KORSBERG (mp) replik
          </note>
          <note>
            Fru talman! Jag har visst tagit del av de uppvaktningar, den
            information och den opinionsbildning som
          </note>
          <note>
            Carl Fredrik Graf hänvisar till. Men jag har också tagit del
            av verkligheten. Jag har satt mig ner själv och räknat på hur
            det här ser ut. Jag har tillräckligt stora kunskaper och erfarenheter
            från företagande i den här dimensionen för att kunna leva mig
            in i de olika situationer som handlande företag eller konsultföretag
            lever i.
          </note>
          <note>
            Carl Fredrik Graf kan inte komma ifrån att om ett konsultföretag
            har inbetalningar ett par gånger om året är det självklart att
            de ansöker om att få redovisa moms varje månad om de är någorlunda
            professionella. Dummare än så är de inte. Då är de inte kvar i
            den branschen särskilt länge. Då kommer de att ha dessa pengar.
            Samtidigt kommer de att baka in vetskapen om att de eventuellt
            kommer att ha en viss kreditkostnad i sina offerter.
          </note>
          <note>
            Alla de kompisar som jag umgås med och som har konsultföretag
            är tillräckligt bevandrade i företagandets villkor. De klarar
            dessa förändringar i omvärlden utan några som helst problem. Carl
            Fredrik Graf må sedan gärna välja att titta på verkligheten genom
            uppvaktningar och rapporter, men jag förbehåller mig rätten att
            hålla mig till verkligheten och dem som jag kan lita på.
          </note>
          <note>
            Anf. 52 CARL FREDRIK GRAF (m) replik
          </note>
          <note>
            Fru talman! Jag tror att Ronny Korsberg avsiktligt missförstod
            mig. Jag har själv arbetat som företagare i tio år innan jag kom
            i riksdagen. Jag har själv fyllt i sådana här momsdeklarationer.
            Jag är mycket medveten om hur systemet fungerar. Jag har inte
            bara tagit del av opinionsbildningen genom att läsa tidningar
            och lyssna på uppvaktningar.
          </note>
          <note>
            Jag nämnde tidigare ett exempel där vi moderater i måndags var
            ute och träffade företrädare för företag och utövande företagare.
            Jag vill nog påstå att opinionsbildningen är samstämmig på den
            här punkten. Jag vill påstå att näringslivet säger nej till det
            här förslaget på goda grunder med undantag för Ronny Korsberg
            och hans kompisar. Jag skall inte återupprepa argumenten. Jag
            konstaterar bara att det hade varit lyckligt för tillväxten och
            de nya jobben om det här förslaget kunde förpassas till papperskorgen.
          </note>
          <note>
            Anf. 53 RONNY KORSBERG (mp) replik
          </note>
          <note>
            Fru talman! På en punkt skall jag ge Carl Fredrik
          </note>
          <note>
            Graf rätt. Jag tycker också att det förefaller rätt samstämmigt
            bland småföretagarna med undantag av de kompisar som Carl Fredrik
            Graf har och umgås med.
          </note>
          <note>
            De företräds kanske av större organisationer. Den nidbild som
            målas upp här för småföretagarna stämmer inte. Detta är en välkommen
            förändring och en förenkling av byråkratin för de små företagen.
          </note>
          <note>
            Jag blir än mer förvånad när Carl Fredrik Graf nu avslöjar att
            han själv har varit företagare och är väl bevandrad i hur det
            är att vara företagare. Hur kan man då komma fram till att detta
            skulle vara en sådan katastrof för ett företag? Det är för mig
            en gåta, men det får vi kanske debattera vid ett annat tillfälle.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            10 § Hemlig teleavlyssning och hemlig teleövervakning
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU1
          </note>
          <note>
            Hemlig teleavlyssning och hemlig teleövervakning
          </note>
          <note>
            (prop. 1994/95:227 och skr. 1995/95:9)
          </note>
          <note type="speaker">
            Anf. 54 MAUD EKENDAHL (m)
          </note>
          <note>
            Fru talman! I justitieutskottets betänkande
          </note>
          <note>
            1995/96:JuU1 behandlas hemlig telefonavlyssning och hemlig teleövervakning.
            Vi moderater ställer oss bakom dessa ändringar i rättegångsbalken.
          </note>
          <note>
            Men det finns också två motioner från moderata riksdagsledamöter
            vad gäller buggning. Jag vill redan inledningsvis, fru talman,
            yrka bifall till reservationen om buggning under mom. 2.
          </note>
          <note>
            Vi kan bara konstatera att polisen är i behov av alla hjälpmedel
            vid utredning av allvarlig brottslighet.
          </note>
          <note>
            I dag kommer vi här i kammaren att rösta för ett förslag till
            hemlig teleavlyssning och teleövervakning som syftar till en anpassning
            till den tekniska utvecklingen på teleområdet och förändringar
            på telemarknaden.
          </note>
          <note>
            Avlyssning med dold mikrofon, s.k. buggning, är inte tillåtet
            i dag, men vi moderater anser att detta bör tillåtas. Rättssamhället
            måste snarast ge Polisen dessa resurser. Det är viktigt att vi
            på alla sätt nu sätter in nya medel i kampen mot grov brottslighet.
            Givetvis bör buggningen omgärdas av samma integritetsskydd som
            för närvarande finns i fråga om telefonavlyssning.
          </note>
          <note>
            Fru talman! Om det inte framgick tydligt nog inledningsvis, vill
            jag alltså yrka bifall till reservationen om buggning, som gäller
            mom. 2, samt i övrigt till utskottets hemställan.
          </note>
          <note>
            Anf. 55 LARS-ERIK LÖVDÉN (s)
          </note>
          <note>
            Fru talman! Utvecklingen när det gäller teknik på teleområdet
            har gjort att tvångsmedlet telefonavlyssning i många avseenden
            har blivit ett trubbigare instrument att använda i förundersökningsförfarandet.
          </note>
          <note>
            Det fokuserar diskussionen på dels möjligheten att förbättra
            regelverket kring den nuvarande telefonavlyssningen, dels andra
            typer av tvångsmedel som i dag inte är tillåtna enligt svensk
            lagstiftning.
          </note>
          <note>
            När det gäller att effektivisera och förbättra möjligheterna
            att använda det nuvarande telefonavlyssningstvångsmedlet föreslår
            regeringen en rad saker, och det är dels de förslag till ändring
            av lagstiftningen som finns i den proposition som behandlas i
            justitieutskottets betänkande i det här ärendet, dels planerade
            åtgärder för att ålägga teleföretagen skyldighet att anpassa sin
            teleteknik så att den blir avlyssningsbar.
          </note>
          <note>
            Ett sådant arbete pågår i Justitiedepartementet, och vi kan förvänta
            oss förslag på det området inom kort.
          </note>
          <note>
            När det gäller möjligheterna att använda andra typer av tvångsmedel,
            som inte är tillåtna i dag, är det också en fråga som aktualiseras
            med tanke på den tekniska utvecklingen. I justitieutskottet ligger
            för närvarande ett ärende om möjligheter att införa hemlig TV-övervakning,
            som är en utvidgning av samhällets möjligheter att tillgripa tvångsmedel
            vid förundersökning. Det är naturligtvis en sak som Socialdemokraterna
            är positiva till, och också de flesta andra partier.
          </note>
          <note>
            Den fråga som aktualiseras i reservationen av Moderaterna, nämligen
            möjligheten att tillåta hemlig teknisk avlyssning, eller s.k.
            buggning, är ur många synpunkter en kontroversiell fråga, därför
            att det är ett tvångsmedel som i hög grad är integritetskänsligt
            och kan vara integritetskränkande. Därför måste prövningen av
            ett sådant förslag bli väldigt ingående, där man tar hänsyn både
            till effektiviteten i utredningsförfarandet och till den integritetskränkning
            det kan innebära att tillåta ett sådant tvångsmedel.
          </note>
          <note>
            Den frågan bereds nu i Justitiedepartementet, bl.a.
          </note>
          <note>
            mot bakgrund av Säpokommitténs förslag, som lades fram 1990.
            Man kan säga att det är lång tid att ha en beredning i regeringskansliet
            av ett sådant ärende i fem år, men det beror också på att den
            borgerliga regeringen 1991-1994 inte hade möjlighet att ena sig
            bakom ett förslag om buggning, mot bakgrund av att det är ett
            kontroversiellt förslag. Det finns ett parti som inte delade Säpokommitténs
            ställningstagande, nämligen Folkpartiet.
          </note>
          <note>
            Jag kan ge uttryck för en mera personlig uppfattning, eftersom
            frågan inte är färdigberedd. Jag tror att det är nödvändigt att
            införa möjligheten till hemlig teknisk avlyssning, buggning, när
            det gäller utomordentligt allvarlig brottslighet. Jag tror att
            den tekniska utvecklingen på teleområdet ställer krav på att vi
            inför den arbetsmetoden för Polisen.
          </note>
          <note>
            Denna arbetsmetod finns i många andra länder.
          </note>
          <note>
            Jag kan bara nämna Danmark, där det är tillåtet att använda buggning
            i utredning av mycket kvalificerad brottslighet. Det är ett instrument
            som man har goda erfarenheter av och som man använder i ganska
            liten utsträckning, av naturliga skäl, eftersom det är väldigt
            arbetskrävande och kräver särskilda insatser från
          </note>
          <note>
            Polisens sida.
          </note>
          <note>
            Jag har alltså förhoppningar om att det beredningsarbete som
            nu bedrivs i regeringskansliet skall kunna leda fram till ett
            förslag på riksdagens bord kanske nästa år.
          </note>
          <note>
            I reservationen krävs att utredningsarbetet skall bedrivas utifrån
            ställningstagandet att buggning skall införas och att ett förslag
            skall läggas fram under våren 1996. Jag tycker att det vore att
            föregripa beredningsarbetet i Justitiedepartementet om riksdagen
            nu skulle uttala sig i den riktningen.
          </note>
          <note>
            Med den här korta argumentationen vill jag yrka bifall till utskottets
            hemställan och avslag på reservationen.
          </note>
          <note type="speaker">
            Anf. 56 MAUD EKENDAHL (m)
          </note>
          <note>
            Fru talman! Jag skulle vilja fråga Lars-Erik Lövdén: Vad är det
            som gör att vi måste vänta på den här utredningen i Sverige, när
            det fungerar bra i andra länder?
          </note>
          <note>
            Jag har inte suttit i riksdagen så länge, men jag har förstått
            att ni här inte har varit så noga med att vänta på utredningar
            i andra ärenden. Varför skulle man då inte kunna bifalla den här
            reservationen?
          </note>
          <note>
            Anf. 57 LARS-ERIK LÖVDÉN (s)
          </note>
          <note>
            Fru talman! Jag sade i mitt anförande att det är fråga om mycket
            svåra avvägningar när man måste ställa effektivitetsskäl mot integritetsskäl.
            Det är inte helt lätt att hantera detta, framför allt inte mot
            bakgrund av att bilden parlamentariskt sett är ganska splittrad
            när det gäller stödet för att införa buggning.
          </note>
          <note>
            Om man skall införa ett sådant tvångsmedel måste det finnas ett
            hyggligt parlamentariskt stöd, eftersom det är en känslig fråga.
          </note>
          <note>
            Att saken inte är enkel är väl ganska lätt att inse, ställd i
            det perspektivet att den borgerliga regeringen inte lyckades komma
            fram till ett ställningstagande, att det fanns oenighet i den
            borgerliga regeringen. Om jag inte missminner mig, fanns det också
            en ganska stor oenighet inom Moderata samlingspartiet, som tog
            sig uttryck i en omfattande debatt, som jag har tagit del av i
            pressen. På en moderatstämma stod två ledamöter som är framstående
            i den här typen av justitieutskottsärenden mot varandra när det
            gällde synen på tvångsmedlet buggning, om det skulle införas.
          </note>
          <note>
            Det är alltså en fråga som är svår att hantera, men min förhoppning
            är att vi under loppet av nästa år skall kunna få ett förslag
            på riksdagens bord. Jag har i talarstolen givit uttryck för min
            personliga syn på saken, nämligen att jag är positiv till att
            införa en möjlighet till buggning.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            11 § Den svenska kriminalvården
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU2
          </note>
          <note>
            Den svenska kriminalvården (förs. 1994/95:RR13)
          </note>
          <note type="speaker">
            Anf. 58 GÖTHE KNUTSON (m)
          </note>
          <note>
            Fru talman! Det här ärendet är i ett visst och viktigt avseende
            unikt, och tyvärr negativt. Majoriteten i justitieutskottet gör
            nämligen precis tvärtemot vad som brukar ske.
          </note>
          <note>
            Det vanliga är att varje utskott tar hänsyn till om en beredning
            eller utredning föreligger i det sakärende man skall yttra sig
            över. Detta vet varenda riksdagskvinna och riksdagsman. Det är
            just ett sådant förhållande som brukar leda till att främst enskilda
            motioner avslås.
          </note>
          <note>
            Visst är det rimligt att en pågående utredning eller ett just
            avlämnat utredningsbetänkande som går ut på remiss får komma till
            punkt innan riksdagen tar ställning. Så resonerar man vanligen
            i utskotten i riksdagen. Eljest vore det statliga utredningsförfarandet
            och remissarbetet fullständigt bortkastat, dvs. om riksdagen struntade
            i att lyssna på utredningar och remisssvar.
          </note>
          <note>
            Det är vad som nu ligger i farans riktning. Vad som nu sker i
            och med justitieutskottets betänkande nr
          </note>
          <note>
            2 från årets riksmöte är att beslut fattas om inriktningen av
            kriminalvårdspolitiken utan att man inväntar beredningsarbetet
            och remissvaren på Straffsystemkommitténs förslag som nyligen
            lagts fram.
          </note>
          <note>
            Justitieutskottets majoritet utgår från en skrivelse från Riksdagens
            revisorer - låt vara att man i utskottets text överlåter detaljutformningen
            åt något kommande forum. Revisorernas förslag om en ny kriminalvårdspolitik
            kan sägas gå ut på det gamla filmtemat
          </note>
          <note>
            "Släpp fångarne loss". Fortsättningen på filmtiteln är som bekant
            "det är vår". Men det är faktiskt inte vår, åtminstone inte i
            positiv bemärkelse, i det svenska brottssamhället. Alla hör vi
            talas om de mörka sidorna.
          </note>
          <note>
            Vi moderater i justitieutskottet reserverar oss mot utskottsmajoritetens
            sätt att förbigå den synnerligen aktuella Straffsystemkommitténs
            förslag och det remissarbete som nu pågår runt om i vårt land.
            Jag ber därför att få yrka bifall till reservationen.
          </note>
          <note>
            Det här beteendet från utskottsmajoritetens sida är inte bara
            förkastligt av formella och moraliska skäl.
          </note>
          <note>
            Det är också förkastligt i sakfrågorna, i kriminalvårdspolitiken.
          </note>
          <note>
            Det finns anledning till invändningar mot resonemang och långtgående
            slutsatser i Riksdagsrevisorernas skrivelse om den svenska kriminalvården.
            Jag vänder mig mot vissa av revisorernas förslag och, framför
            allt, mot vissa resonemang.
          </note>
          <note>
            Till Straffsystemkommitténs betänkande har vår moderata ledamot
            Gun Hellsvik lagt en omfattande reservation. Jag delar helt Gun
            Hellsviks där framförda åsikter om fängelsestraffet och dess betydelse
            och också om den felsyn som Straffsystemkommitténs majoritet har
            kommit att ge uttryck för.
          </note>
          <note>
            Vi moderater menar att det är angeläget att nu arbeta igenom
            hela denna materia, att ge Justitiedepartementet möjligheter att
            utan pekpinnar från riksdagen
          </note>
          <note>
            - som vi befarar kommer att bli fallet med det här beslutet -
            gå igenom hela detta material och naturligtvis i första hand Straffsystemkommitténs
            omfattande betänkande. Där finns expertisen; där har man resonerat
            igenom det hela.
          </note>
          <note>
            Även om man enligt mitt förmenande har kommit fel i vissa avseenden
            är det angeläget att inte bara lägga detta som ett formellt underlag
            för en kommande proposition. Jag hoppas alltså att regeringen
            så till vida nu korrigerar ett, som jag sade, unikt beteende från
            riksdagens sida.
          </note>
          <note type="speaker">
            Anf. 59 GÖRAN MAGNUSSON (s)
          </note>
          <note>
            Fru talman! Jag börjar med att yrka bifall till hemställan i
            justitieutskottets betänkande nr 2 under innevarande riksmöte.
          </note>
          <note>
            Riksdagens revisorer har gjort en bra genomlysning av den svenska
            kriminalvården och sett på hur den fungerar jämfört med de riksdagsbeslut
            som ligger till grund för verksamheten. Det är justitieutskottet
            som har initierat detta arbete, och vi har också med stort intresse
            tagit del av resultatet och slutsatserna.
          </note>
          <note>
            De slutsatser som revisorerna har kommit till stämmer i huvudsak
            väl med de riktlinjer för kriminalpolitiken som riksdagen vid
            flera tillfällen slagit fast. Vid budgetbehandlingarna 1992/93,
            1993/94 och
          </note>
          <note>
            1994/95, och även i ett annat betänkande från
          </note>
          <note>
            1993/94, har utskottet konsekvent klargjort sin positiva inställning
            till en minskad användning av anstaltsbehandling samt till ökad
            utveckling och användning av alternativa, icke frihetsberövande
            påföljder.
          </note>
          <note>
            Utskottet har också i dessa sammanhang välkomnat olika initiativ
            som syftar till ett bättre innehåll i frivårdspåföljderna liksom
            ökade insatser inom frivården i övrigt. Utskottet har också understrukit
            vikten av differentiering inom anstaltsvården.
          </note>
          <note>
            De här ståndpunkterna stämmer också väl med dem som Straffsystemkommittén
            nyligen har kommit fram till.
          </note>
          <note>
            Moderaterna vill inte instämma i det här, och det trots att Riksdagens
            revisorer är eniga i sina slutsatser.
          </note>
          <note>
            Även moderaterna bland Riksdagens revisorer har alltså slutit
            upp kring revisorernas slutsatser.
          </note>
          <note>
            För att undvika den här motsättningen försöker nu
          </note>
          <note>
            Moderaterna och Göthe Knutson föra en formell diskussion om att
            riksdagen "brukar" avslå förslag när det pågår utredningar eller
            frågan är föremål för remissbehandling och överväganden i regeringskansliet.
          </note>
          <note>
            Låt mig säga, fru talman, att det är ett märkligt sätt: att satsa
            resurser, både tjänstemän och politiker hos Riksdagens revisorer,
            på att göra stora genomlysningar av väsentliga samhällsområden
            för att sedan riksdagen, som har satt i gång hela arbetet, som
          </note>
          <note>
            "princip" avslår de förslag som framförs. Det är minst sagt en
            besynnerlig signal, för att använda modernt språkbruk.
          </note>
          <note>
            Om man sedan går igenom några tidigare betänkanden från justitieutskottet
            finner man lätt att den princip som Göte Knutson nu hävdar - att
            man brukar avslå - närmast är konstruerad för det här fallet.
            I det betänkande som alldeles nyss debatterades i kammaren, dvs.
            justitieutskottets betänkande nr 1, hittar man ett exempel på
            att Moderaterna inte alls lever som man lär. I det betänkandet
            avstår man inte från att i kammaren yrka på ett tillkännagivande
            till regeringen i en fråga som har utretts och övervägs i regeringskansliet.
            I det här fallet gäller det att Moderaterna vill tillåta buggning.
            Av någon anledning måste kammaren nu votera om den saken trots
            att frågan övervägs i regeringskansliet.
          </note>
          <note>
            Det vore ju logiskt, fru talman, att Moderaterna åtminstone hade
            samma ståndpunkt i två olika betänkanden när det gäller hur man
            skall hantera ärendena
          </note>
          <note>
            - om det nu är en princip. Jag anser att det här inte handlar
            om principer utan om en moderat anpassning till de svårigheter
            som uppstår när man skall instämma i vad Riksdagens revisorer
            har sagt om kriminalvården, vilket i sig stämmer med vad riksdagen
            vid flera olika tillfällen har uttalat om den kriminalpolitiska
            inriktningen.
          </note>
          <note>
            Reservationen är alltså tillkommen för att partiet inte vill
            göra ett tillkännagivande av det här sakliga innehållet. Sedan
            försöker man garnera detta med ett resonemang om att riksdagen
            brukar avslå Riksdagens revisorers förslag. Det här hade vi en
            i mitt tycke ganska pinsam debatt om när det gällde Riksdagens
            revisorers förslag beträffande den ekonomiska brottsligheten under
            förra riksmötet.
          </note>
          <note>
            Eftersom Riksdagens revisorer är eniga om det här så finns det
            uppenbarligen en oenighet bland Moderaterna om hur den kriminalpolitiska
            inriktningen skall vara.
          </note>
          <note>
            Fru talman! Göthe Knutson berörde också
          </note>
          <note>
            Straffsystemkommittén och ansåg att det var en viktig, stor och
            betydelsefull utredning. Det känns smickrande, eftersom jag tillhörde
            ledamöterna i den kommittén, och jag tycker också att vi har lagt
            väsentliga och viktiga förslag. Men när Göthe Knutson nu säger
            att vi i majoriteten har kommit fel beträffande fängelsestraffet
            och inriktningen på de resonemangen kan jag åtminstone som ledamot
            i kommittén trösta mig med att vi ligger nära de direktiv för
            kommittéarbetet som utfärdades av Gun Hellsvik.
          </note>
          <note>
            Någon komplikation finns det nog alltså även i det resonemanget.
          </note>
          <note>
            Fru talman! Till sist vill jag yrka avslag på den reservation
            som finns till betänkandet.
          </note>
          <note>
            Anf. 60 GÖTHE KNUTSON (m) replik
          </note>
          <note>
            Fru talman! Göran Magnusson talade om någonting som jag inte
            har talat om. Jag vill därför börja med att säga att jag inte
            har talat om principer - jag har talat om hur utskotten i riksdagen
            brukar göra eller normalt gör, med hänvisning till att ett beredningsarbete
            först måste få genomföras.
          </note>
          <note>
            Göran Magnusson tog till det drastiska: Se där - i ett tidigare
            betänkande har moderaterna gjort precis tvärtom. Det handlade
            då om buggningen. Men där föreligger ju ett förslag från 1993.
            Det är väl rimligt att stöta på om sådana sakfrågor när åren går
            och man inte kommer fram till önskat resultat eller till något
            resultat alls. Det är ju utomordentligt att det nu skall hända
            någonting, men så hade det kanske inte blivit om inte vi hade
            gjort den här framstöten nu i form av en reservation. Det är alltså
            skillnad.
          </note>
          <note>
            Jag är tacksam för att Göran Magnusson inte har någon form av
            tolkningsföreträde när det gäller att dra slutsatser av vad som
            har skett - vad moderater har gjort och vad socialdemokrater har
            gjort i det här ärendet. Jag skulle gärna vilja åberopa Gun Hellsviks
            reservation ännu en gång, och det gör jag.
          </note>
          <note>
            Anf. 61 GÖRAN MAGNUSSON (s) replik
          </note>
          <note>
            Fru talman! Göthe Knutson påstår att han inte har sagt att det
            moderata agerandet fotas på en princip, och det är väl möjligt
            att han inte har använt det uttrycket, men både nu och i tidigare
            debatter har det ju framförts att vi brukar göra så här och att
            det skall gå till så här i Sveriges riksdag, nämligen så att Riksdagens
            revisorers förslag skall avslås.
          </note>
          <note>
            Det är möjligt att det har gått till på det sättet, men jag tror
            att det har hänt ett och annat under årens lopp.
          </note>
          <note>
            Häromdagen fick jag klart för mig att disciplinen i de båda kamrar
            som tidigare fanns var så stor att man faktiskt inte motionerade
            i ett ärende som var under utredning. Det kan tänkas att det är
            en ordning som vi behöver fundera på att återigen införa för att
            minska motionsfloden.
          </note>
          <note>
            Poängen i de resonemang som majoriteten för är följande. Om riksdagen
            uppdrar till Riksdagens revisorer att göra en genomlysning och
            Riksdagens revisorer gör den på ett förtjänstfullt och ambitiöst
            sätt och kommer till slutsatser som stämmer väl både med vad riksdagsmajoriteten
            tidigare har uttalat på dessa punkter och med Straffsystemkommitténs
            huvudsakliga inriktning, är det väl att ge en underlig signal
            om riksdagen avslår dessa propåer från sitt eget organ,
          </note>
          <note>
            Riksdagens revisorer. Det kan inte vara rimligt att då till tjänstemännen
            hos revisorerna och politikerna säga: Så här brukar det gå till.
            Vi måste naturligtvis ändå fundera på hur vi använder resurserna
            och vilken nytta vi gör oss av de olika arbetsinsatser som görs
            från Riksdagens revisorers sida.
          </note>
          <note>
            Dessutom tror jag att man kan säga att skillnaden mellan "brukar
            göra" och "som princip" egentligen bara är skillnaden på differensen,
            som man ibland brukar säga. Jag tycker att Göthe Knutson och moderaterna
            är ute på mycket lös mark i den här frågan.
          </note>
          <note>
            Anf. 62 GÖTHE KNUTSON (m) replik
          </note>
          <note>
            Fru talman! Det var ju ett intressant uppslag som
          </note>
          <note>
            Göran Magnusson lanserade här för att åstadkomma en minskning
            av motionsfloden. Jag ber att få hänvisa dem som inte hörde vad
            Göran Magnusson sade alldeles nyss till protokollet.
          </note>
          <note>
            Beträffande Göran Magnussons påstående att alternativet skulle
            vara ett avslag på riksdagsrevisorernas skrivelse vill jag säga
            att det har i varje fall inte jag sagt. Jag har hänvisat till
            pågående beredningsarbete i departementet med anledning av Straffsystemkommitténs
            just framlagda betänkande och till allt det remissarbete som nu
            sker i myndigheter och andra forum ute i landet. Det är väl rimligt
            att man skriver detta i betänkandet och inte hävdar att det är
            åsikterna hos riksdagsrevisorerna som föranleder ett avstyrkande.
          </note>
          <note>
            Anf. 63 GÖRAN MAGNUSSON (s) replik
          </note>
          <note>
            Fru talman! Hur riksdagen skall behandla förslag från Riksdagens
            revisorer är en intressant diskussion som måste föras. Att vi
            avslår det här förslaget därför att andra också funderar på detta
            tycker jag inte kan vara rätt signal att skicka ut till Riksdagens
            revisorer.
          </note>
          <note>
            - Det är väl ett av alternativen.
          </note>
          <note>
            Ett annat alternativ är väl att säga: Vi gillar de här förslagen
            ganska bra, men vi avstyrker dem ändå. Det försökte vi oss på
            när det gällde ekobrottsbekämpningspropåerna från Riksdagens revisorer.
            Vi tyckte att de förslagen var ganska bra, men vi skulle ändå
            avslå dem.
          </note>
          <note>
            Samma sak är det med motionen från moderaterna med anledning
            av förslaget. I den yrkas att riksdagen avslår Riksdagens revisorers
            förslag i enlighet med vad som anförts i motionen. Där finns hänvisningar
            till pågående utredningar men också en del resonemang i sak som
            jag inte tycker att man skall ta ställning till.
          </note>
          <note>
            Det här problemet är inte alldeles enkelt. Det fordrar en fortsatt
            diskussion om hur man skall hantera förslag från Riksdagens revisorer.
            Om man nu säger nej till det här är ju det också en meningsyttring
            från riksdagen. Därför har jag uppfattningen att man bör på allvar
            diskutera igenom hur detta skall gå till. Det är möjligt att vi
            hade kunnat komma överens om någon skrivning också i justitieutskottet,
            om inte raka yrkanden om avslag på revisorernas förslag hade kommit
            från moderaterna. Det är möjligt att det här kan bli föremål för
            ny debatt både i justitieutskottet och i andra sammanhang, men
            bra är det ju inte att i riksdagen säga nej till förslag som man
            tycker är bra.
          </note>
          <note type="speaker">
            Anf. 64 INGBRITT IRHAMMAR (c)
          </note>
          <note>
            Fru talman! Låt mig anknyta till det som Göran
          </note>
          <note>
            Magnusson avslutade med. Jag instämmer i att vi måste fortsätta
            diskussionen om hur vi handlägger exempelvis Riksdagens revisorers
            förslag. Vi hade i vår grupp en diskussion just i frågan, om man
            kan avslå någonting som man tycker stämmer överens dels med det
            egna partiets uppfattningar, dels med de uppfattningar som utskottet
            har uttalat att man ställer sig bakom. Det skulle kännas fel att
            avslå någonting sådant, även om det föreligger förslag som skall
            behandlas i regeringen, bl.a. från Straffsystemkommittén, där
            jag också ingick.
          </note>
          <note>
            Vi i Straffsystemkommittén har diskuterat, penetrerat och behandlat
            det här mycket svåra området, straffsystemets uppbyggnad. Alla
            de kunniga på området som har hörts i det här ämnet har en mycket
            stor kompetens. Det är självklart att man under fyra års utredningsarbete
            kan gå djupare in i sakförslagen än vad revisorerna kan göra under
            en kortare tid.
          </note>
          <note>
            Trots detta kändes det naturligt att ställa sig positiv och att
            ställa sig bakom revisorernas förslag, även om det fanns inslag
            i detta förslag som inte stämde helt överens med våra uppfattningar.
            Det är orsaken till att vi står bakom majoritetsförslaget.
          </note>
          <note>
            Inriktningen stämmer med utskottet. Det stämmer med vår syn i
            Centern. Det stämmer oerhört väl överens med Straffsystemkommitténs
            starka majoritet på det här området. Jag kan förstå att Moderaterna
            inte vill ställa sig bakom detta, eftersom de också har en reservation
            i Straffsystemkommittén. Det har också
          </note>
          <note>
            Folkpartiet, men Folkpartiet ställer sig bakom denna majoritetstext
            i detta betänkande. Det är ganska intressant inför framtiden.
          </note>
          <note>
            Det viktiga i Straffsystemkommitténs utredning och revisorernas
            förslag är inriktningen att antalet korta fängelsestraff skall
            begränsas och att man skall försöka ersätta dem med alternativa
            påföljder, ickefrihetsberövande.
          </note>
          <note>
            Från Centerns sida har vi under många år arbetat för att kunna
            få samhällstjänst som en fristående påföljd. Det är också ett
            förslag som finns i Straffsystemkommittén. Detsamma gäller för
            kontraktsvård.
          </note>
          <note>
            Även inriktningen att finna vägar att använda elboja i större
            utsträckning och försök med back doorsystemet kräver ett ökat
            innehåll i frivården och det program som där behövs. Revisorerna
            har också betonat i sitt förslag att frivårdens innehåll måste
            förstärkas.
          </note>
          <note>
            Det finns dock delar av revisorernas förslag som jag inte kan
            ställa mig bakom. Det gäller t.ex. att man skall använda sig av
            lokalanstalterna i stället för program inom frivården. Som vi
            skriver i utskottstexten kan det komma i konflikt med normaliseringsprincipen.
            Vi ställer oss således i utskottet inte helt bakom allt vad revisorerna
            har föreslagit.
          </note>
          <note>
            Det är naturligtvis också önskvärt att frivården får ökade resurser
            för att kunna ha ett bra innehåll. Men ingen av oss kan i dag
            lova att det skall bli så. Därför är det viktigt att det också
            förs till protokollet att även om vi som helhet tycker att det
            här är mycket positivt ställer vi oss inte bakom alla detaljer
            när vi instämmer i revisorernas förslag. Med detta vill jag yrka
            bifall till utskottets hemställan.
          </note>
          <note>
            Anf. 65 GÖTHE KNUTSON (m) replik
          </note>
          <note>
            Fru talman! Eftersom Ingbritt Irhammar tog upp
          </note>
          <note>
            Straffsystemkommitténs förslag, som i hög grad är en parallell
            till riksdagsrevisorernas skrivelse, vill jag citera inledningen
            av Gun Hellsviks reservation i denna som klargör sammanhangen.
            Det gäller således majoriteten i Straffsystemkommittén.
          </note>
          <note>
            "Majoriteten har i sin tolkning av direktiven och i sin analys
            - enligt min mening - inte i tillräcklig grad betonat den roll
            fängelsestraffet och allmänpreventionen alltjämt bör spela i det
            svenska straffsystemet.
          </note>
          <note>
            Fängelse, med sina för den dömde negativa konsekvenser, kan inte
            undvaras som den strängaste formen för straff, och alternativen
            bör prövas mot de för samhällsskyddet gynnsamma effekter som fängelset
            obestridligen har.
          </note>
          <note>
            Utredningsmajoriteten synes ha uppfattat uppgiften att finna
            alternativ till fängelse som överordnad, även i de fall då användningen
            av fängelsestraffet ter sig särskilt påkallat."
          </note>
          <note>
            Det finns också anledning att erinra om att det inte enbart medför
            besparingar om man mer eller mindre tar bort fängelsestraff i
            skalan upp till ett år. I stället finns det anledning att erinra
            om hur halvtidsfrigivningen bokstavligen genererade ökat antal
            brott och därmed kostnader för samhället och för den enskilde
            samt mycket lidande.
          </note>
          <note>
            Anf. 66 INGBRITT IRHAMMAR (c) replik
          </note>
          <note>
            Fru talman! Vi skall kanske inte nu debattera eller diskutera
            Straffsystemkommitténs förslag alltför ingående. När det gäller
            fängelsestraffen som helhet är det självklart att allmänpreventionen
            finns med i den fortsatta bedömningen av att fängelsestraff kan
            behövas. Däremot har det inte visat sig att det i längden har
            kunnat bringa ned fängelsestraffen. Återfallsfrekvensen är otroligt
            hög vid fängelsestraff. Dessutom är den strafformen mycket dyr.
            Om vi kan finna mindre dyra former som är mer humana och som dessutom
            kan minska återfallsfrekvensen, måste det ligga i allas intresse.
          </note>
          <note>
            Anf. 67 GÖTHE KNUTSON (m) replik
          </note>
          <note>
            Fru talman! Får jag bara helt kortfattat konstatera vad som redan
            har konstaterats många gånger tidigare, nämligen att det inte
            finns någon dokumenterad sanning vad avser fängelsestraffet kontra
            annan och mera lössläppt straffmetod och de ekonomiska följderna.
            Vad vi kan konstatera är mycket riktigt att en förskräckande stor
            del av de som sitter i fängelse återfaller i brott.
          </note>
          <note>
            Samtidigt skall vi komma ihåg vad den allmänhet och de politiker
            anser som debatterar och kommer med förslag när det gäller aktuella
            skeenden i samhället, t.ex. kvinnomisshandel, rattfylleri och
            barnpornografi. I de fallen ropas det på just fängelsestraff.
            Man ropar inte efter att det skall sättas en fotboja, något elektroniskt,
            på dessa marodörer. Då kommer fängelsestraffet ständigt fram som
            den enda verksamma och vettiga metoden. Det är en uppfattning.
          </note>
          <note>
            Anf. 68 INGBRITT IRHAMMAR (c) replik
          </note>
          <note>
            Fru talman! Vad som finns av undersökningar är en utvärdering
            av samhällstjänsten. När det gäller samhällstjänst har återfallsfrekvensen
            inte visat sig vara högre än vid fängelsestraff. Vi vet också
            att det är billigare med samhällstjänst än med fängelse. Vi har
            alltså ett system som vi kan använda i stället för fängelse som
            är billigare och som inte är sämre. Den totala bilden måste då
            bli att samhällstjänst är bättre för samhället.
          </note>
          <note>
            Dessutom håller sig de dömda personerna utanför den kriminella
            atmosfär som finns på fängelserna.
          </note>
          <note>
            Fängelse brukar oftast benämnas som högskolan i brott.
          </note>
          <note>
            Möjligheten att använda fängelse för den typ av brott, t.ex.
            rattfylleri, som Göthe Knutson nämner beror på vad man menar med
            fängelse. För mig är en elboja fängelse i hemmet. Där finns också
            påverkansprogram. Det är möjligt att påverka så att man t.ex.
            kan bli av med sitt missbruk. Likaså kan man påverkas att förstå
            varför man har misshandlat någon annan. Det finns olika former.
          </note>
          <note>
            Det är där frivårdens uppgifter kommer in och är så viktiga.
          </note>
          <note type="speaker">
            Anf. 69 SIW PERSSON (fp)
          </note>
          <note>
            Fru talman! Riksdagens revisorer har, som ni vet, granskat den
            svenska kriminalvården på förslag av oss i riksdagens justitieutskott.
            Den granskningen omfattar såväl kriminalvård i anstalt som frivård,
            men man har haft tyngdpunkten på just kriminalvård i frihet.
          </note>
          <note>
            Riksdagens revisorer föreslår att ett utredningsarbete bör inledas
            som syftar till regler som gör det möjligt att minska användningen
            av korta fängelsestraff och till att åtgärder vidtas för att förbättra
            innehållet i frivården.
          </note>
          <note>
            Straffsystemkommittén kom, som bekant, med sitt betänkande för
            några veckor sedan. Där slås också fast att minskad användning
            av fängelsestraff är ett viktigt mål.
          </note>
          <note>
            Eftersom det nämndes att det finns en reservation från Folkpartiet
            vill jag passa på att säga att det gäller att också komma ihåg
            hur omfattande innehållet i reservationen är, vad den innehåller
            - om det gäller hela utredningen eller en viss del.
          </note>
          <note>
            Straffsystemkommittén säger bl.a. att fängelse är ett straff
            som allmänt sett har negativa effekter för den som drabbas av
            det. Inlåsning av den dömde sägs innebära isolering. Den dömde
            blir anstaltsanpassad.
          </note>
          <note>
            Många gånger får de här personerna väldigt svårt att återgå till
            ett normalt samhällsliv. Dessutom skall vi komma ihåg att det
            här samhällsekonomiskt är en mycket dyr form.
          </note>
          <note>
            Fängelse används av allmänpreventiva skäl och av inkapaciteringsskäl,
            som man säger. Men det finns inga belägg för att fängelse generellt
            sett skulle ha bättre allmänpreventiva verkningar än andra straff.
          </note>
          <note>
            Undersökningsresultat visar också att inkapaciteringseffekterna
            av fängelse faktiskt är ganska blygsamma och att det krävs en
            avsevärd ökning av fängelseanvändningen för att nå annat än marginella
            resultat.
          </note>
          <note>
            Vi skall också komma ihåg att för att frivården skall upplevas
            som verkningsfull måste innehållet i den avsevärt ökas. Övervakningen
            måste också upplevas som mera påtaglig än som nu är fallet. Dessutom
            måste mycket större aktivitet krävas från klientens sida.
          </note>
          <note>
            Med en utbyggd frivård tas faktiskt frivårdens påverksansmöjligheter
            mycket bättre till vara. Frivården kommer då också för allmänheten
            att framstå som betydligt mera krävande. Också det är oerhört
            viktigt.
          </note>
          <note>
            Rätt utformade, icke frihetsberövande påföljder kan nämligen
            ha en starkare rehabiliteringseffekt än fängelsestraff och samtidigt
            lika stora avskräckningseffekter.
          </note>
          <note>
            En majoritet i utskottet menar att det fortsatta reformarbetet
            på straffrättens område bör ses på det sätt som inte bara Riksdagens
            revisorer utan också Riksrevisionsverket och Straffsystemkommittén
            har föreslagit.
          </note>
          <note>
            Vi i Folkpartiet tycker att det här till största delen är bra.
            Därför yrkar också vi i Folkpartiet liberalerna bifall till hemställan
            i betänkandet.
          </note>
          <note type="speaker">
            Anf. 70 ALICE ÅSTRÖM (v)
          </note>
          <note>
            Fru talman! Tyvärr har debatten i dag mycket kommit att handla
            om formaliteter och om hur man skall behandla revisorernas rapport.
            Debatten har därmed inte så mycket handlat om innehållet. Däremot
            har debatten kommit att handla om ett utredningsarbete vid sidan
            av. De flesta som lyssnar och som finns med här har inte möjlighet
            att ha samma insyn.
          </note>
          <note>
            Vad som inte berörts i debatten och som jag tycker är en av de
            viktigare sakerna i riksdagsrevisorernas rapport är att man har
            kunnat konstatera att trots att statsmakterna ofta upprepar uttalanden
            om frivårdens betydelse inom kriminalvården har frivården inte
            fått det genomslag i konkreta beslut och i den praktiska gärningen
            som kunde förväntas.
          </note>
          <note>
            Flera har i denna talarstol uttalat att detta varit en inriktning
            som utskottet i många år haft. Det har varit signaler om att minska
            de korta fängelsestraffen, öka frivårdens betydelse och öka insatserna
            och det som krävs från frivården. Vad riksdagsrevisorerna också
            har kunnat konstatera vid sin granskning är att det som jag här
            nämnt inte har skett. Det har inte fått genomslag ute i verkligheten.
          </note>
          <note>
            Vidare konstateras det att inom den slutna kriminalvården är
            fängelse först och främst en fråga om förvaring i humana former;
            detta trots att det från
          </note>
          <note>
            Kriminalvårdsstyrelsen och även politiskt har uttalats vilken
            inriktning det skall vara. Det finns en hel katalog med olika
            behandlingsaktiviteter. Trots att man på vissa anstalter jobbar
            hårt med attitydpåverkan har detta inte fått det genomslag ute
            i kriminalvården som vi politiker förväntat oss. Det vore en viktig
            fråga att diskutera nu när riksdagsrevisorerna kommer med sin
            rapport, vilken också handlar om hur de politiska beslut förvaltas
            som vi fattar. Hur förvaltas de ute i verkligheten? Vilka förändringar
            sker?
          </note>
          <note>
            Det är glädjande att det också finns en utredning som sett över
            systemet. Vi kommer att få straffpåföljder som ställer större
            krav på frivården och på innehållet. Tidigare har det här i denna
            talarstol sagts att allmänheten också måste ha ett förtroende
            för frivården. Det skall även ställas högre krav på klienten.
          </note>
          <note>
            Men precis lika viktigt är det att vända på detta: Det är viktigt
            att klienten också får den hjälp och det stöd som behövs för att
            han eller hon skall kunna ändra på sitt liv och för att kunna
            bryta en kriminell bana. Det behövs ett aktivt arbete från frivården.
          </note>
          <note>
            En annan viktig sak i riksdagsrevisorernas rapport som också
            finns med i justitieutskottets betänkande är de stora bristerna
            när klienter kommer ut från fängelserna - det gäller vid villkorlig
            frigivning. I dag satsas otroligt litet resurser på de klienter
            som kommer ut från fängelserna - klienter som skall ha övervakning
            och som behöver hjälp för att komma i gång med ett nytt liv. Alldeles
            för många av dem som i dag släpps från våra fängelser får faktiskt
            klara sig mer eller mindre på egen hand. En viktig bit i revisorernas
            rapport gäller alltså en ökning här och att visa på den viktiga
            uppgift som Kriminalvårdsstyrelsen har när det gäller att se till
            att denna verksamhet fungerar.
          </note>
          <note>
            Ingbritt Irhammar sade att även om utskottet ställer sig bakom
            riksdagsrevisorernas förslag kan vi inte stå här i talarstolen
            och säga att vi kan tillföra frivården mera medel. En av de saker
            som gör att jag tycker känns viktigt att man skall ansluta sig
            till riksdagsrevisorernas förslag är att det när det gäller en
            minskning av antalet fängelsestraff och ett frigörande av resurser
            inom anstaltsvården är väsentligt att de här resurserna används
            till att utöka frivårdens möjligheter att arbeta.
          </note>
          <note>
            För mig är det en självklarhet att det här, särskilt som utskottet
            ställer sig bakom Riksdagens revisorers rapport, får betydelse
            i det framtida budgetarbetet.
          </note>
          <note>
            Med detta yrkar jag bifall till riksdagsrevisorernas rapport
            och till hemställan i justitieutskottets betänkande nr 2.
          </note>
          <note>
            Anf. 71 GÖTHE KNUTSON (m) replik
          </note>
          <note>
            Fru talman! Får jag i all vänlighet beröra något av det som Alice
            Åström tog upp. Vad hon sade föranleder nämligen följande erinringar
            från min sida.
          </note>
          <note>
            Det hände en hel del under förra regeringsperioden; i positiv
            bemärkelse. Kriminalvårdsstyrelsen tog ordentligt tag i planeringen
            av behandlingsprogram.
          </note>
          <note>
            Jag kan vittna om det inifrån styrelsen.
          </note>
          <note>
            Vidare har vi ordnat att samhällstjänsten som strafform blir
            allmän över hela landet. Den elektroniska övervakningen med fotboja
            - vilken omfattas av alla partier och, såvitt jag vet, ledamöter
            - kom i gång under den borgerliga regeringsperioden. Vi har också
            sett till att frivården fått ökade resurser.
          </note>
          <note>
            Eftersom jag företräder Moderata samlingspartiet vill jag naturligtvis
            säga att vi motsätter oss sådana nedskärningar av anslagen som
            går ut över t.ex. frivården och, framför allt, behandlingsprogrammen
            i kriminalvården.
          </note>
          <note>
            Anf. 72 ALICE ÅSTRÖM (v) replik
          </note>
          <note>
            Fru talman! Ja, det stämmer! Det har skett en hel del förändringar
            och en del förslag har genomförts under de senaste åren. Även
            om det har satsats på frivård och även om det har genomförts försök
            och samhällstjänst, elbojor etc. har införts är det långt kvar,
            påpekar även riksdagsrevisorerna. Fortfarande är det ett stort
            glapp när det gäller det som statsmakten säger, att frivården
            skall kunna utvecklas.
          </note>
          <note>
            Därför är det mycket viktigt att riksdagsrevisorernas rapport
            tas på allvar och att man verkligen fullföljer de politiska riktlinjer
            som man säger sig ge. Det här skall fullföljas hela vägen.
          </note>
          <note>
            Anf. 73 GÖTHE KNUTSON (m) replik
          </note>
          <note>
            Fru talman! Jag instämmer helt med Alice Åström om att det är
            långt kvar såväl inom kriminalvården i slutna anstaler - och för
            den delen också i frivården -
          </note>
          <note>
            som inom ramen för det område där vi skaffat oss sådana erfarenheter
            att vi vet vad som rimligen bör göras. Men det är inte samma sak
            som att springa i väg med nya modeller på temat Släpp fångarne
            loss!
          </note>
          <note>
            Anf. 74 ALICE ÅSTRÖM (v) replik
          </note>
          <note>
            Fru talman! Det är skönt att Göthe Knutson och jag kan vara överens
            på en del punkter. Däremot ställer Moderaterna sig, tyvärr, inte
            i samma utsträckning bakom detta med en minskning av de korta
            fängelsestraffen. Litet skämtsamt säger Göthe Knutson där: Släpp
            fångarne loss!
          </note>
          <note>
            Jag tror emellertid att vi är överens om många bitar när det
            gäller att minska antalet fängelsestraff. En av de viktiga bitarna
            i revisorernas rapport och en av de viktigaste politiska frågorna
            när det gäller kriminalvården är att se till att få så få människor
            som möjligt i fängelse. I stället skall vi utveckla alternativen.
          </note>
          <note>
            All forskning visar att fängelsestraffet i sig också har en skadlig
            inverkan på den enskilda individen. På lång sikt är det just de
            frågorna som vi politiskt måste ta. Om det nu handlar om att "släppa
            fångarne loss"
          </note>
          <note>
            så gäller det att släppa fångarna loss från fängelserna.
          </note>
          <note>
            Vi måste i stället ge detta ett annat innehåll. Det handlar inte
            om att släppa allting helt fritt, utan det handlar om att hitta
            alternativa metoder som leder till att tillvaron kan förändras
            för dessa människor. På det sättet kan brottsligheten minska i
            framtiden.
          </note>
          <note>
            Anf. 75 INGBRITT IRHAMMAR (c) replik
          </note>
          <note>
            Fru talman! Alice Åström betonar att jag framfört att jag inte
            kan stå här och lova ökade resurser till frivården i framtiden.
            Det kan jag inte. Däremot kan jag hålla med om att i och med att
            det är så många partier som instämmer i revisorernas förslag är
            det en stark inriktning - det är också önskemålet från vår sida
            - att frivården behöver resurser för att kunna klara sin viktiga
            uppgift. Det behövs ett förbättrat innehåll beträffande möjligheterna
            att påverka klienterna för att påföljden skall vara trovärdig.
          </note>
          <note>
            Det behövs också en förbättrad strukturerad övervakning, vilket
            även framgår av revisorernas förslag. I
          </note>
          <note>
            första hand påpekar revisorerna att frivården bör lägga ökade
            resurser på att genast vid frigivningen ta hand om klienter som
            skall stå under övervakning och på att ge dem den hjälp som de
            behöver under den första tiden. Det sägs ingenting om hur man
            får tag i de här resurserna eller om det skall ske en omfördelning.
          </note>
          <note>
            Ett annat förslag handlar om att samarbetet mellan frivård och
            anstalt kan bli bättre. Men det kan ske utan att ytterligare resurser
            tillförs. Själv ser jag ett behov av att frivården får resurser.
            Ett sådant förslag har lagts i fråga om straffsystemet. Man tycker
            att vi skall kunna inleda försök med det s.k. back doorsystemet,
            dvs. att slussa ut intagna i livet utanför anstalten. Det krävs
            alltså ordentliga resurser till frivården.
          </note>
          <note>
            Jag står fast vid vad jag tidigare sagt. Jag kan alltså inte
            i dag lova något, men inriktningen måste vara att inse att frivården
            behöver resurser.
          </note>
          <note>
            Anf. 76 ALICE ÅSTRÖM (v) replik
          </note>
          <note>
            Fru talman! Jag förstår att Ingbritt Irhammar i dag inte kan
            stå här i talarstolen och lova något. Men ställer man sig bakom
            det här får det konsekvenser också när det gäller budgeten.
          </note>
          <note>
            Vad riksdagsrevisorerna också pekar på är att lokalanstalterna
            kommer att användas mycket mindre om vi tar bort de korta fängelsestraffen.
            Då är det oerhört viktigt att inte se detta som ett sätt att spara
            pengar. I stället är det oerhört viktigt att pengarna omfördelas
            till frivården. Det är ju där som de människor hamnar som skulle
            ha haft korta fängelsestraff.
          </note>
          <note>
            Därför känns det positivt att det är så många som står bakom
            förslagen här. Den här omfördelningen och de här resurserna kommer
            säkert att tillskapas när vi sedan i praktiken skall genomföra
            förslagen.
          </note>
          <note>
            Anf. 77 INGBRITT IRHAMMAR (c) replik
          </note>
          <note>
            Fru talman! För tydlighetens skull vill jag bara säga att Alice
            Åström och jag tycks vara överens om att det krävs en omfördelning
            av resurserna vid minskade fängelsestraff.
          </note>
          <note type="speaker">
            Anf. 78 KIA ANDREASSON (mp)
          </note>
          <note>
            Fru talman! Förra gången Riksdagens revisorer lämnade en rapport
            till justitieutskottet gällde det ekonomiska brott. Trots att
            utskottsmajoriteten tyckte att rapporten innehöll bra förslag
            till åtgärder avstyrktes riksdagsrevisorernas skrivelse. Att avstyrka
            revisorernas förslag var kutym, sades det. Jag tycker att det
            var synnerligen olämpligt. Det var en skymf mot
          </note>
          <note>
            Riksdagens revisorers arbete.
          </note>
          <note>
            Hur bra förslagen än var och hur genomgripande analyser av problemen
            som än gjordes skulle riksdagen ändå förkasta förslagen. Därför
            är det med tillfredsställelse som jag noterar att Riksdagens revisorers
            förslag angående den svenska kriminalvården denna gång tillstyrkts
            av utskottsmajoriteten.
          </note>
          <note>
            Göthe Knutson sade att det var en historisk händelse, ett trendbrott
            som inte tidigare skett. Men han var inte glad. I stället var
            han upprörd, eftersom ett gammalt mönster hade brutits. Det är
            inte lätt när man är konservativ.
          </note>
          <note>
            Jag tycker att det är en seger för förnuftet och över principen
            Så har vi alltid gjort.
          </note>
          <note>
            Riksdagens revisorer har alltså granskat den svenska kriminalvården
            efter förslag från justitieutskottet. Genom att såväl frivård
            som kriminalvård i anstalt studerats har revisorerna även diskuterat
            straffsystemet som helhet. Efter dessa studier samt efter det
            att man tagit del av forskningsresultat rörande rättsväsendets
            effekter föreslår revisorerna bl.a. en minskad användning av kortare
            fängelsestraff samt att samhällstjänst skall utgöra en självständig
            påföljd i straffsystemet. Dessa förslag stämmer precis överens
            med vad Straffsystemkommittén föreslagit i sitt betänkande Ett
            reformerat straffsystem, som nyligen överlämnats till Laila Freivalds.
          </note>
          <note>
            Revisorerna säger också att innehållet i frivården bör ökas väsentligt
            samt att övervakningen måste bli mer påtaglig än vad den för närvarande
            är med större aktivitet från klientens sida.
          </note>
          <note>
            Så har även Riksrevisionsverket sagt i sin granskning av frivården.
            Straffsystemkommittén har tagit hänsyn även till denna punkt och
            fastställt att påverkansprogram samt aktivitet från klientens
            sida skall ingå i frivården.
          </note>
          <note>
            Revisiorerna påpekar att ökade resurser för omedelbart omhändertagande
            av klienter vid villkorlig frigivning måste ges. Frivården bör
            bistå med den hjälp klienten behöver under den första tiden i
            frihet.
          </note>
          <note>
            Miljöpartiet tycker att alla dessa förslag är mycket bra, och
            det är viktigt att de nu verkligen genomförs.
          </note>
          <note>
            Frivårdens uppföljningsverksamhet och arbetsrutiner måste också
            utvärderas. Det behövs resurser för att försöka mäta de insatser
            som företagits - det är nämligen väldigt svårt - så att man kan
            se vilka som leder längst.
          </note>
          <note>
            Den enda punkt som inte har diskuterats färdigt ännu är hur de
            eventuellt överblivna lokalanstalterna skall användas i framtiden.
            I betänkandet finns förslag på flera alternativ. Miljöpartiet
            stöder förslaget om en differentiering av de intagna efter deras
            behov och motivation, så att de intagna får adekvat hjälp med
            de problem som kanske är en av orsakerna till att de intagna har
            så svårt att anpassa sig i samhället.
          </note>
          <note>
            Ett annat förslag, som inte nämnts, är att överföra anstalter
            till frivården för att använda dessa till dagcentraler för den
            ökade programverksamheten inom frivården. Men först måste vi avvakta
            och se hur det blir när Straffsystemkommitténs förslag blir omsatta
            i verkligheten - det sker tidigast 1998 - och hur många anstalter
            som då blir över.
          </note>
          <note>
            Enligt det framlagda förslaget måste klienterna när det gäller
            både samhällstjänst och elektronisk övervakning ge sitt samtycke
            till att ingå i dessa straffsystem. Alla kanske inte ger sitt
            samtycke. Därför är det svårt att komma med en prognos.
          </note>
          <note>
            Det är intressant att konstatera att de granskande organ som
            har gjort en översyn - Riksdagens revisorer och Riksrevisionsverket,
            vilket gjort en analys av frivården - och majoriteten av de politiska
            partierna är överens om den kommande inriktningen. Jag hoppas
            verkligen att denna samsyn leder till att en bra kriminalvård
            förverkligas. Jag hoppas också att frivården får resurser när
            det gäller personal och pengar så att förslagen kan leda till
            bra verksamhet, till att allmänhetens förtroende stärks och förhoppningsvis
            till att färre återfaller i kriminalitet.
          </note>
          <note>
            Det handlar inte alls om att som Göte Knutson populistiskt säga:
            "Släpp fångarne loss".
          </note>
          <note>
            Merparten av dem som sitter i fängelse i dag, nämligen 86 %,
            sitter bara korta tider under ett år. Det är bara 14 % som sitter
            i fängelse en längre tid. Den här korta tiden betyder inte detsamma
            som att säga:
          </note>
          <note>
            "Släpp fångarne loss". De släpps ju ändå efter en ganska kort
            tid. Får vi då andra metoder som kan inverka på deras liv och
            som kanske kan få dem att leva annorlunda är det ett stort ingripande.
          </note>
          <note>
            Jag hade önskat att Moderaterna kunde ha fört en mer saklig debatt
            om vad det är i betänkandet som inte är bra, så att vi hade kunnat
            diskutera det här i dag.
          </note>
          <note>
            Riksdagens revisorer har även granskat den senaste forskningen
            om vad som är bra och vad som är dåligt. Det är väldigt svårt
            att komma fram till någonting, men de har verkligen försökt sätta
            sig in i de problemen också.
          </note>
          <note>
            Jag yrkar bifall till hemställan i betänkandet.
          </note>
          <note>
            Anf. 79 GÖTHE KNUTSON (m) replik
          </note>
          <note>
            Fru talman! Det var först när Kia Andreasson kom med någon form
            av kritisk recension vad gäller mitt sätt att föra debatt som
            jag begärde ordet. Annars hade jag avstått.
          </note>
          <note>
            Vi försöker ju undvika att recensera varandra. Låt mig bara konstatera
            att Kia Andreasson inte är nöjd med mitt sätt att föra debatt.
            Men jag får leva vidare med det.
          </note>
          <note>
            När det gäller detta med "släpp fångarne loss" vill jag göra
            ett kort konstaterande.
          </note>
          <note>
            Skriften talar. Jag menar inte i första hand riksdagsrevisorernas
            skrivelse utan framför allt den förlängning i form av konkreta
            ställningstaganden som görs av majoriteten i Straffrättskommittén.
            Principen är att det som i dag är fängelsestraff upp till ett
            år skall förvandlas till något annat. Jag sammanfattar nu och
            skall inte gå in på detaljer, men vi kommer ganska nära den gamla
            klassiska filmtiteln. Filmen var ju riktigt trevlig, men det är
            inte säkert att det blir så trevligt med många brottslingar. Jag
            nämnde några kategorier för vilka allmänheten och flera av ledamöterna
            här bokstavligen ropar på fängelse.
          </note>
          <note>
            Anf. 80 KIA ANDREASSON (mp) replik
          </note>
          <note>
            Fru talman! Det var väl ganska starkt att ta i med
          </note>
          <note>
            "recension". Det var väl inte det jag gjorde. Jag konstaterade
            bara att Göte Knutson i sitt anförande mer uppehöll sig vid den
            formella diskussionen än vid den sakliga.
          </note>
          <note>
            Det hade varit intressant att höra mer om det här med fängelsestraffen
            i huvudanförandet.
          </note>
          <note>
            Göthe Knutson glömmer bort att både samhällstjänst och elektronisk
            övervakning är villkorade så att det alltid kommer att anges en
            fängelsedom också.
          </note>
          <note>
            Om klienten inte samtycker - det har visat sig i utvärderingen
            att det finns de som tycker att det är svårare att ta dessa straff
            än att gå in i anstalt - och om klienten missköter sig blir det
            fängelsestraff.
          </note>
          <note>
            Det är alltså inte så som Göthe Knutson vill påskina, att man
            på något sätt är slapp. Det här får mycket långtgående konsekvenser
            för klienten genom olika program och när det gäller sättet att
            sköta sig. Dessutom är det så att om inte dessa villkor uppfylls
            blir det fängelsestraff.
          </note>
          <note>
            Anf. 81 GÖTHE KNUTSON (m) replik
          </note>
          <note>
            Fru talman! Jag ber ännu en gång att få hänvisa till det som
            bokstavligen är skriften på väggen - dvs.
          </note>
          <note>
            betänkandet och förslagen från Straffsystemkommittén, som tydligen
            anammas av alla här. Det framgår av majoritetens bild i utredningskommittén
            att detta hot vilar över det svenska samhället.
          </note>
          <note>
            Jag vill konstatera att här föreligger ett annat synsätt än det
            som är den allmänna rättsuppfattningen och som vi moderater gärna
            ansluter oss till.
          </note>
          <note>
            Anf. 82 KIA ANDREASSON (mp) replik
          </note>
          <note>
            Herr talman! Vad gäller den allmänna rättssynen har man inte
            någon åsikt om de nya påföljder som föreslås av Straffsystemkommittén.
            Sådana påföljder, t.ex. elektronisk övervakning, fanns ju inte
            tidigare i det svenska straffsystemet. Eftersom det är en ny påföljd
            kan vi inte prata i de termerna ännu.
          </note>
          <note>
            Vi har haft försöksverksamhet som har utfallit mycket positivt.
            Vi får se tiden an och utvärdera detta när försöksverksamhet har
            skett i hela landet. Göthe
          </note>
          <note>
            Knutsons resonemang gäller alltså inte. Får vi både pengar och
            resurser tror jag att detta blir väldigt bra i sinom tid.
          </note>
          <note type="speaker">
            Anf. 83 ROLF ÅBJÖRNSSON (kds)
          </note>
          <note>
            Herr talman! Vi kristdemokrater ställer oss bakom det här betänkandet
            och tycker allmänt sett att revisorernas förslag är bra. Jag tycker
            alltså inte att det i och för sig finns någon anledning att begära
            ordet i den saken.
          </note>
          <note>
            Däremot kan jag inte låta bli att ha en del funderingar kring
            riksdagens sätt att arbeta. Det blev ju ett väldigt liv förra
            gången riksdagsrevisorernas förslag beträffande åtgärder mot den
            ekonomiska brottsligheten avslogs. Också den här gången har vi
            haft en debatt om vad som är den egentliga innebörden i det vi
            håller på med.
          </note>
          <note>
            Möjligen är det i grund och botten så att riksdagen är ett lagstiftande
            organ. Vi skall ta ställning till lagstiftningsförslag. Det här
            är inget lagstiftningsförslag utan ett policydokument. Man kan
            fundera över om riksdagen skall hålla på med detta. Jag tycker
            att dagens debatt visar att det är olyckligt. Man har inte riktigt
            funnit formen för hur man skall arbeta i det här hänseendet. Det
            kan inte vara så att man skall stå här och debattera saker som
            eventuellt skall ske. Vi kan inte hålla på med allmän policyinriktning
            när det ju är lagförslag vi skall ta ställning till.
          </note>
          <note>
            Riksdagens revisorers arbete är självfallet utomordentligt vällovligt,
            men det kan inte få ta över det traditionella sätt som vi stiftar
            lagar på i det här landet. Denna konflikt har blivit blottlagd
            i dagens debatt.
          </note>
          <note>
            Därför tycker jag, precis som Göran Magnusson varit inne på,
            att det finns all anledning för oss att i andra sammanhang fundera
            på i vilka former vi skall jobba. Det får inte bli en sådan här
            tvådimensionell diskussion varje gång Riksdagens revisorer kommer
            med ett förslag. Det kan inte vara bra. Jag tycker alltså att
            det är vällovligt, och det tror jag även att andra talare har
            varit inne på, att vi måste komma förbi det här blindskäret.
          </note>
          <note type="speaker">
            Anf. 84 GÖRAN MAGNUSSON (s)
          </note>
          <note>
            Herr talman! Jag har inte begärt ordet för att onödigtvis förlänga
            debatten. Jag tycker dock att det utifrån mina värderingar finns
            anledning att ha några kommentarer omkring vad som hittills har
            sagts.
          </note>
          <note>
            Bl.a. har direktiven till Straffsystemkommittén diskuterats.
            Låt mig börja med att säga att vi inom socialdemokratin deklarerat
            att fängelser inte kan undvaras. Jag skall citera ur direktiven
            så hederligt det nu går på denna korta tid. Bl.a. står det att
            det när det gäller fängelser finns "en beaktansvärd risk för skadeverkningar
            framför allt för dem som döms till långa fängelsestraff. Samtidigt
            bidrar fängelsepåföljden effektivt till samhällsskyddet då det
            gäller återfallsbenägna grova våldsbrottslingar. Utgångspunkten
            bör vara att begränsa användningen av fängelsestraff till sådana
            fall där det framstår som särskilt påkallat."
          </note>
          <note>
            Litet längre ner i direktiven står det: "Även om fängelse inte
            kan undvaras som ett centralt inslag i straffsystemet är det viktigt
            att vi söker utveckla andra påföljdsalternativ. Förutom tidigare
            nämnda effekter är fängelse en mycket resurskrävande påföljd.
            Det finns således flera skäl till att begränsa användningen av
            fängelse."
          </note>
          <note>
            Jag menar att Straffsystemkommittén har följt dessa direktiv.
            Vi behöver kanske inte exakt här och nu tvista om hur detta skall
            tolkas i olika sammanhang, men direktiven är alltså inte utfärdade
            av någon socialdemokratisk justitieminister.
          </note>
          <note>
            Jag tycker att Göthe Knutson gör sig skyldig till en övertolkning
            när han säger att eldskriften för
          </note>
          <note>
            Straffsystemkommitténs betänkande är: Släpp fångarne loss! Det
            är inte på det sättet. Straffsystemkommittén har tagit fasta på
            att man skall lägga fram förslag om alternativ till fängelsestraff.
            Det handlar om alternativ som skall anses och uppfattas vara så
            ingripande att de faktiskt kan ersätta fängelsestraffet. Vi har
            därför tagit fram samhällstjänsten, och föreslagit att denna får
            en självständig ställning i påföljdssystemet.
          </note>
          <note>
            Vi har också föreslagit att försöksverksamheten med elektronisk
            fotboja skall permanentas och utvidgas så att det blir ett verksamt
            inslag när det gäller att hitta effektiva och pålitliga alternativ
            till fängelsestraffet.
          </note>
          <note>
            Det är självklart viktigt att allmänheten uppfattar dessa straff
            som så ingripande att de faktiskt kan ersätta fängelsestraffet.
            Det handlar alltså inte om släppa fångarna loss, och jag skulle
            vilja varna både för den debattekniken och för den omvända, dvs.
            att man säger att det är angeläget och viktigt att fängelsestraffet
            finns. Det förleder folk till att tro att fängelsestraffet är
            mycket mer verksamt än det verkligen är.
          </note>
          <note>
            Den moderata kriminalpolitiska debattekniken har länge gått ut
            på detta. Vi minns alla kampanjen mot halvtidsfrigivningen. Avskaffandet
            av denna skulle ju nästan lösa de kriminalpolitiska problemen
            i Sverige, men det har ju inte inträffat.
          </note>
          <note>
            Det är viktigt att varna för dessa enkla resonemang om straffsystemen
            och kriminalpolitiken. Det finns inga enkla patentlösningar att
            ta till utan det måste ske en kompromiss, en mix av en rad olika
            insatser för att klara detta.
          </note>
          <note>
            När det gäller frågan om resurserna för frivården, som skall
            ha ansvaret för de alternativa fängelsestraffen, vill jag peka
            på att hela kriminalvårdsbudgeten, eller fängelsebudgeten för
            att uttrycka det litet enklare, ligger på ungefär 3,4 miljarder
            kronor. Av de pengarna går i dag ungefär 12 % till frivården.
            Resten, alltså ungefär sju gånger så mycket, satsas på fängelserna.
            Vad som nu föreslås är att man gör en omfördelning. Då blir det,
            som jag ser det, bättre och humanare straff. Det blir också billigare
            straff. Till sist skall det, enligt Straffsystemkommittén, också
            resultera i att staten kan spara ungefär 200 miljoner kronor.
            Det är alltså viktigt att man både satsar på frivården och flyttar
            över pengar från den dyra fängelseverksamheten till frivården
            för att få detta att fungera.
          </note>
          <note>
            Herr talman! Med hänsyn till hur debatten har utvecklats tyckte
            jag att det var angeläget att få göra de här principiella deklarationerna
            kring kriminalpolitiken. Vi får, det kan vi väl vara överens om
            trots procedurdebatter och annat, förhoppningsvis tillfälle att
            här i kammaren återkomma till de här frågorna. Allt beror på vilka
            förslag regeringen så småningom kommer att lägga fram med anledning
            av Straffsystemkommitténs arbete och våra tillkännagivanden med
            anledning av Riksdagens revisorers skrivelse.
          </note>
          <note>
            Anf. 85 GÖTHE KNUTSON (m) replik
          </note>
          <note>
            Herr talman! Jag är övertygad om att Göran Magnusson tyckte att
            det var i vällovligt syfte som han försökte ta udden av min beskrivning
            av detta förslag som nu bokstavligen hotar samhället: Släpp fångarne
            loss!
          </note>
          <note>
            Jag vill be Göran Magnusson att ta vara på detta tillfället att
            inför allt folket, inte bara i riksdagen - jag utgår från att
            medierna också har intresse av de här viktiga frågorna - tala
            om hur många färre intagna det blir i kriminalvården! Det finns
            beräkningar på hur detta omsätts i pengar; i vinster eller i besparingar
            -
          </note>
          <note>
            även om jag ifrågasätter detta. Berätta gärna hur många färre
            fångar det blir vid intagningstillfällen etc.! Sedan får svenska
            folket bedöma vad detta är för typ av politik.
          </note>
          <note>
            Anf. 86 GÖRAN MAGNUSSON (s) replik
          </note>
          <note>
            Herr talman! Jag måste ärligt säga att jag inte riktigt förstod
            det sista resonemanget, som kriminalpolitiskt resonemang. Det
            skulle möjligen utgå från att man, beroende på hur många personer
            som finns i fängelser i ett land, skulle kunna räkna ut om landet
            har en bra kriminalvård eller ej. Men det är ju inte det som den
            här debatten handlar om. Den handlar om att vi skall ha en bra
            kriminalvård. Då är frågan om man måste ha så många människor
            i fängelse som man faktiskt har även i Sverige trots en human
            inriktning och rimliga straff i detta sammanhang.
          </note>
          <note>
            Herr talman! Jag tror att detta i grunden handlar om helt olika
            synsätt på kriminalvården. Jag fäste mig tidigare vid att Göthe
            Knutson sade något om att folk ropar på fler och längre fängelsestraff.
            Jag skall inte förneka att man ganska ofta möter detta när man
            är ute på debatter. Men jag har inte sett som min politiska uppgift
            att vara en ekomaskin till dessa rop, utan jag har sett som min
            politiska uppgift att sakligt och lugnt försöka diskutera kriminalpolitiken
            och påvisa att det inte finns någon enkel patentlösning som att
            låsa in folk i fängelse. Men jag är rädd för att Göthe
          </note>
          <note>
            Knutson på sina möten hellre stämmer in i kraven på fler och
            längre fängelsestraff. Jag tror att den svenska kriminalpolitiska
            debatten skulle vinna åtskilligt på om vi på allvar kunde diskutera
            vilka resurser vi är beredda att satsa och var resurserna gör
            mest nytta.
          </note>
          <note>
            Majoriteten i Straffsystemkommittén och förhoppningsvis även
            majoriteten i denna kammare anser att man når lika bra resultat
            om man satsar på dessa alternativa fängelseformer och får litet
            lägre kostnader och en humanare och bättre kriminalpolitik.
          </note>
          <note>
            Anf. 87 GÖTHE KNUTSON (m) replik
          </note>
          <note>
            Herr talman! Om jag sade att folket ropade, skall jag gärna ändra
            mig och säga att det är vissa grupper och inte minst en del politiker
            som ropar. Vad jag ville ha fram är den egendomlighet som framgår
            av att det ofta är de människor som vi betraktar som flummiga
            i kriminalpolitiken som när det handlar om barnpornografi och
            de som utövar det - ett rysligt hantverk - ropar på just rejäla
            och längre straff etc.
          </note>
          <note>
            Detsamma gör de när det gäller de människor som har gjort sig
            skyldiga till rattfylleri och kvinnomisshandel.
          </note>
          <note>
            Jag förstår dem. Straffsatserna för dessa brott understiger ofta
            ett års fängelse, och då blir det inte fängelse.
          </note>
          <note>
            Det är bra att vi diskuterar detta. Jag håller helt med Göran
            Magnusson. Han och jag har många gånger diskuterat kriminalvård,
            eftersom också Göran
          </note>
          <note>
            Magnusson har suttit i Kriminalvårdsstyrelsen. Jag upplever att
            det har varit positiva resonemang. Och jag är övertygad om att
            Göran Magnusson vill det bästa med detta. Men tack och lov finns
            det också utrymme för invändningar mot det som kan återgå till
            någon form av flummighet.
          </note>
          <note>
            Anf. 88 GÖRAN MAGNUSSON (s) replik
          </note>
          <note>
            Herr talman! Vi kommer naturligtvis inte mycket längre i den
            här debatten. Men jag vill gärna instämma i det som Göthe Knutson
            sade om att vi har haft flera intressanta meningsutbyten kring
            kriminalpolitiken. Jag känner glädje över att Göthe Knutson anser
            att jag vill det bästa. Även om det ibland kan vara litet svårt
            att förstå tror jag att även Göthe Knutson vill det bästa med
            kriminalpolitiken.
          </note>
          <note>
            Jag vill återigen understryka att det är svårt att i världen
            hitta något land som utdömer fler och längre fängelsestraff och
            som har en mindre brottslighet eller färre återfallsförbrytare.
          </note>
          <note>
            Jag såg för ett par veckor sedan med fasa en bild i
          </note>
          <note>
            Dagens Nyheter på randigt iklädda fångar i Alabama som stod och
            hackade sten till ingen nytta med släggor. Det är tydligen trenden
            för närvarande borta i det stora landet i väster. Jag tror att
            det är en politisk uppgift för oss att försöka se till att dessa
            randiga kläder och tillhörande verktygsutrustning faktiskt inte
            kommer till bruk i Sverige. Det är det som jag ser som en viktig
            politisk uppgift både för socialdemokrater och för moderater.
            Men det är ibland litet svårt att få den här debatten att fungera.
            Jag tycker nämligen att det för en del är litet för lätt att instämma
            i det förenklade resonemanget att om folk bara fick hugga skog
            i
          </note>
          <note>
            Norrland så skulle de sluta med både det ena och det andra. Den
            typen av enkla lösningar finns inte i kriminalpolitiken.
          </note>
          <note>
            Rattfylleriet är ett ganska illa valt exempel om man ser den
            kraftiga nedgången av antalet rattfylleribrott under senare år.
            Jag tror att andra åtgärder än fängelsestraff har haft betydelse
            för detta.
          </note>
          <note type="speaker">
            Anf. 89 GUN HELLSVIK (m)
          </note>
          <note>
            Herr talman! Jag begärde ordet med anledning av den debatt som
            nu har kommmit upp rörande
          </note>
          <note>
            Straffsystemkommitténs betänkande. Jag vill börja med att instämma
            i det som Göran Magnusson sade om att vi inte skall ägna oss åt
            förenklade resonemang. Men jag tycker inte heller att vi skall
            ägna oss åt rosenskimrande drömmar utan våga se den verklighet
            som finns.
          </note>
          <note>
            Om man plockar bitar ur den debatt som nu har förts skulle jag
            bl.a. vilja sammanfatta den med uttrycket att både ha kakan och
            äta den.
          </note>
          <note>
            Straffsystemkommittén talar om att kommitténs förslag innebär
            besparingar på netto 200 miljoner kronor. Då skall vi komma ihåg
            att man först har räknat bort - jag minns inte beloppet, och jag
            tror inte ens att det står närmare angivet i betänkandet - rejäla
            satsningar på frivården. Utöver att man från fängelsesystemet
            skall ta pengar till frivården skall det ändå bli 200 miljoner
            kronor över. Då måste var och en begripa att om vi inte rejält
            skall sänka kvaliteten på våra fängelser måste det vara fråga
            om, precis som
          </note>
          <note>
            Göthe Knutson säger, att många som i dag sätts i fängelse framöver
            inte skall sättas i fängelse. Vi måste våga se att det är på det
            sättet.
          </note>
          <note>
            Sedan går Göran Magnusson in på direktiven till
          </note>
          <note>
            Straffsystemkommittén. Eftersom det är jag själv som ligger bakom
            direktiven vet jag bl.a. vad som avsågs.
          </note>
          <note>
            Jag tycker att Göran Magnusson läste upp bl.a. två intressanta
            citat. Ett citat var hämtat från ett ställe i direktiven där man
            pekar på skadeverkningar vid längre fängelsestraff. Vi vet att
            det är så. Men varför tar Göran Magnusson upp den delen av direktiven?
          </note>
          <note>
            Det är ju inte något som har resulterat i att kommittén föreslår
            att de längre fängelsestraffen skall försvinna.
          </note>
          <note>
            Jag förstår inte riktigt vad det har med Straffsystemkommitténs
            resultat att göra. Det är ju de kortare fängelsestraffen som majoriteten
            vill begränsa. Jag själv står inte bakom detta.
          </note>
          <note>
            Sedan läser Göran Magnusson upp ytterligare ett intressant citat
            ur direktiven, nämligen att man skulle utveckla alternativ. Ge
            mig ett enda exempel ur
          </note>
          <note>
            Straffsystemkommitténs betänkande där det talas om ett utvecklat
            alternativ. Det finns ingenting nytt mer än att elbojan - som
            vi i den borgerliga regeringen drev igenom, faktiskt under stark
            kritik, men då med begränsat användningsområde - nu skall bli
            det allena saliggörande. Men att tala om att man har kommit med
            något nytt alternativ, det är faktiskt att överdriva.
          </note>
          <note>
            I min reservation finns ett nytt alternativ. Alice
          </note>
          <note>
            Åström antydde att det skulle vara en del av huvudförslaget,
            vilket det alltså inte är. Alice Åström sade det inte heller så
            konkret. Men i min reservation finns ett nytt alternativ, nämligen
            villkorligt fängelse. Men det finns inte med i huvudbetänkandet.
          </note>
          <note>
            Sedan måste jag också ta detta tillfälle för att påpeka att flera
            talare har talat om satsningar på frivården. Under de borgerliga
            åren ökades satsningarna på frivården. Det är viktigt att detta
            får fortsätta. Vi vet ju bl.a. att det i dag är en högre återfallsfrekvens
            bland dem som döms till skyddstillsyn, och alltså kommer under
            frivården, än bland dem som döms till fängelse. I den här debatten
            har det låtit som om det är tvärtom, men detta bör man komma ihåg.
          </note>
          <note>
            Men samtidigt som alla talar om ökade satsningar på frivården
            och ställer sig bakom revisorernas förslag har samma personer
            sagt att där det skall sparas pengar får man inte spara. För se,
            lokalanstalterna måste man ha kvar - det står ju i det betänkande
            till riksdagen som ni har ställt er bakom - eftersom man annars
            kanske måste göra avsteg från normaliseringsprincipen.
          </note>
          <note>
            Utöver att det som Göthe Knutson säger om släpp fångarne loss
            stämmer, är det faktiskt också fråga om att både ha kakan kvar
            och äta upp den när det gäller majoritetens framtida kriminalvård.
          </note>
          <note type="speaker">
            Anf. 90 GÖRAN MAGNUSSON (s)
          </note>
          <note>
            Herr talman! Den här debatten har dragit ut längre på tiden än
            vad som var tänkt och också utvecklats längre beträffande ämnesområdet.
          </note>
          <note>
            När det gäller citaten ur direktiven vill jag bara upprepa det
            som jag tidigare sade, nämligen att jag skall försöka att citera
            så hederligt som möjligt ur många direktiv och plocka fram några
            frågor som var aktuella. Detta med att fängelsestraff var skadligt
            gällde ju inte bara de långa straffen. Det gällde särskilt de
            långa straffen, men även de korta ansågs i direktiven vara skadliga
            sett från den dömdes synpunkt. Därför är det väl bra om vi nu
            har funnit att erfarenheterna från försöksverksamheten beträffande
            samhällstjänst och elektronisk övervakning har gett sådana resultat
            att man kan föreslå att sådana påföljder införs. Då kan man förändra
            systemet så att ett antal kortare fängelsestraff kan avtjänas
            genom framför allt elektronisk övervakning.
          </note>
          <note>
            Sedan gör Gun Hellsvik ett stort nummer av att kommittén egentligen
            inte har kommit med några nya förslag. Nja, kommittén hann ju
            knappt att börja med sina överväganden om elektronisk övervakning
            förrän den dåvarande justitieministern satte i gång en försöksverksamhet
            och genomförde detta. Det tyckte vi kanske var något märkligt,
            men det var ändå bra, eftersom vi fick erfarenhet samtidigt som
            verksamheten kom i gång. Så jag är inte alls magsur över detta.
          </note>
          <note>
            Gun Hellsvik hade också i utredningen kunnat föreslå några alternativ
            utöver villkorligt fängelsestraff, som utredningen har ägnat avsevärd
            tid åt att försöka analysera för att se om det skulle kunna ha
            positiva effekter. Men tyvärr har man kommit fram till att det
            inte kan rimma med de principer för kriminalvården som i varje
            fall jag står för.
          </note>
          <note type="speaker">
            Anf. 91 GUN HELLSVIK (m)
          </note>
          <note>
            Herr talman! För det första vill jag bara tydliggöra att när
            det gäller den elektroniska övervakningen är vi överens om att
            försöksverksamheten i stort sett har varit lyckad. Men det finns
            också erfarenheter som visar att de som har misslyckats är den
            typ av personer som kommer att utgöra en relativt stor grupp när
            användandet av elektronisk övervakning utvidgas.
          </note>
          <note>
            Min oro är att det blir så många misslyckanden att allmänheten
            kommer att helt kassera den elektroniska övervakningen.
          </note>
          <note>
            Sedan har jag inte påstått att Göran Magnusson på något ohederligt
            sätt citerade direktiven. Jag bara konstaterar att de delar som
            Göran Magnusson citerade knappast var de delar som gav något underlag
            för den inriktning som majoriteten i kommittén har ställt sig
            bakom.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            12 § Internationell rättshjälp
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU3
          </note>
          <note>
            Internationell rättshjälp (prop. 1995/96:4)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            13 § Straffansvaret vid spridning av hivsmitta
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU4
          </note>
          <note>
            Straffansvaret vid spridning av hivsmitta
          </note>
          <note type="speaker">
            Anf. 92 JEPPE JOHNSSON (m)
          </note>
          <note>
            Herr talman! Läkarvetenskapen har i dag fått bukt med flera fruktade
            sjukdomar, sjukdomar som tidigare skördat många människors liv.
          </note>
          <note>
            Men bilden kan snabbt förändras. Nya svåra sjukdomar kan drabba
            oss. Det är inte så länge sedan som vi för första gången hörde
            talas om hiv och aids.
          </note>
          <note>
            Sverige hör till de lindrigt drabbade länderna. Farsotens härjningar
            är långt svårare i många andra länder. Många av Afrikas länder
            tillhör de som har drabbats mycket hårt. Hiv kan med rätta kallas
            för vår tids farsot. I dagsläget finns det inget vaccin eller
            botemedel. För att hindra spridningen krävs upplysning och att
            var och en ändrar sitt beteende, inte minst när det gäller sexuella
            kontakter.
          </note>
          <note>
            Herr talman! För att hindra spridningen krävs både upplysning
            och personligt ansvar. Information och vädjande till människors
            ansvarskänsla är självfallet nödvändigt, men inte tillräckligt.
            Kampen mot hiv och andra sjukdomar kräver dessutom lagstiftning
            mot dem som medvetet sprider smittan.
          </note>
          <note>
            Den rättsliga regleringen vid spridning av hivsmitta kräver en
            snar lösning. Många rättsliga frågor är fortfarande obesvarade.
            För oss i Sverige och i denna kammare är det nu hög tid att åstadkomma
            en bra och hållbar lösning.
          </note>
          <note>
            Herr talman! Vi kan inte tillåta att människor som är smittade
            av allvarliga sjukdomar fortsätter att leva som om de inte var
            smittade. Detta gäller i allra högsta grad vid sexuella kontakter.
            Det är naturligtvis en katastrof för dem som är smittade, men
            detta kan inte rättfärdiga att de sprider smittan vidare. Den
            som är smittad måste underkasta sig de föreskrifter som samhället
            ställer upp, till skydd för andra människor.
          </note>
          <note>
            I den nuvarande lagstiftningen är det bl.a. uppsåtsfrågan som
            måste lösas. Straffansvarsutredningen, som skall vara klar den
            1 juli 1996, har bl.a. att överväga om s.k. sannolikhetsuppsåt
            skall godtas. Den som av sin läkare fått beskedet att han eller
            hon bär på allvarlig smitta, blivit informerad om och förstått
            vad detta betyder, måste kunna ställas till ansvar om han eller
            hon fortsätter att ha oskyddade sexuella kontakter eller på annat
            sätt beter sig så att risken ökar att andra blir smittade. Att
            t.ex. hävda att smittan inte överförs vid varje samlag håller
            inte. Detta liknar rysk roulette och kan inte accepteras.
          </note>
          <note>
            En annan fråga som måste lösas är hur sekretessen inom sjukvården
            skall hanteras. Dagens regler kräver ett minimistraff på två år
            för att sekretessen skall kunna brytas.
          </note>
          <note>
            Herr talman! Utskottsmajoriteten anser att man vid lösningen
            av frågan om straffansvar vid spridning av hivsmitta skall avvakta,
            inte bara Straffansvarsutredningens resultat utan även invänta
            en aviserad parlamentarisk utredning med uppgift att utvärdera
            smittskyddslagen. Denna utredning har ännu inte tillsatts, och
            det finns i dagsläget inte heller några direktiv till utredningen.
          </note>
          <note>
            Herr talman! Vi moderater anser att det är dags att frågan får
            en snar lösning. Det räcker med att invänta
          </note>
          <note>
            Straffansvarsutredningens resultat.
          </note>
          <note>
            Jag vill därför yrka bifall till vår reservation nr 2
          </note>
          <note>
            när det gäller motiveringen och samtidigt yrka avslag på motionerna.
          </note>
          <note type="speaker">
            Anf. 93 ROLF ÅBJÖRNSSON (kds)
          </note>
          <note>
            Herr talman! Som Jeppe Johnsson säger är detta någonting mycket
            allvarligt och någonting som vi egentligen inte behöver diskutera
            här, eftersom alla partier i kammaren har motionerat om att det
            behövs en straffrättslig reglering för förfarandet att överföra
            hivsmitta vid oskyddade samlag.
          </note>
          <note>
            Nu har majoriteten fastnat för en skrivning som innebär att frågan
            hänvisas till två utredningar som inte har några särskilda direktiv.
            Vad jag har invänt emot är att jag anser att den här frågan är
            så pass speciell och angelägen beträffande tiden att det vore
            rimligt att tillsätta en särskild utredning som snabbt kunde lägga
            fram ett förslag, och detta särskilt mot bakgrund av att uskottet
            har gjort en remissrunda.
          </note>
          <note>
            Det finns en ganska stark juridisk opinion för en snabb reglering.
            Det finns dessutom en rättsvetenskaplig bok av Madeleine Leijonhufvud
            om hur den här regleringen skall gå till. Kunnandet är alltså
            ganska omfattande på det här området.
          </note>
          <note>
            Det finns ingen anledning att vänta, och då särskilt inte med
            att koppla ihop den här frågan med den enormt stora och svåra
            frågan om uppsåtsbegreppet rent allmänt i svensk straffrätt. Vi
            kan heller inte vänta med en utvärdering av hur man skall se på
            smittskyddet och andra kommande farsoter över huvud taget i det
            här landet.
          </note>
          <note>
            Här gäller det att agera i en mycket konkret och tydlig situation
            som alltså inte är särskilt svår att hantera. Man får inte mystifiera
            detta mer än nödvändigt.
          </note>
          <note>
            Att allmänheten reagerade våldsamt när man fick klart för sig
            att detta förfarande i dagsläget i princip är straffritt är inte
            märkligt. Det är inte heller märkligt att alla politiska partier
            reagerade. Då är det litet avslaget att sedan bara överlämna frågan
            till utredningssystemet i största allmänhet.
          </note>
          <note>
            Med hänsyn till det anförda yrkar jag bifall till kristdemokraternas
            reservation.
          </note>
          <note type="speaker">
            Anf. 94 PÄR NUDER (s)
          </note>
          <note>
            Herr talman! Låt det sägas först som sist: Det sena
          </note>
          <note>
            1900-talets stora problem med hiv och aids kan aldrig lösas genom
            en övertro på strafflagens möjligheter att styra mänskliga beteenden
            som är lika gamla som människan själv. För att stoppa spridningen
            av detta dödliga virus krävs helt andra åtgärder än en skärpning
            av strafflagen. Framför allt krävs - så länge det inte finns ett
            verksamt vaccin - ett kontinuerligt upplysningsarbete som stärker
            vars och ens individuella ansvar för att skydda sig själv från
            att bli smittad och från att smitta andra.
          </note>
          <note>
            Denna principiella grundsyn får emellertid inte hindra oss från
            att diskutera om strafflagen verkligen är ändamålsenligt utformad
            när det gäller spridning av en sjukdom som - såvitt man nu känner
            till - oundvikligen leder till döden. I det allmänna rättsmedvetandet
            uppfattas en sådan medveten handling som en så allvarlig överträdelse
            av gängse normer att den bör vara straffbelagd och dessutom ha
            ett högt straffvärde.
          </note>
          <note>
            Problemen med dagens straffrättsliga reglering av spridning av
            hivsmitta kan i grova drag sägas vara två.
          </note>
          <note>
            För det första saknar svensk rätt uttryckliga och speciellt anpassade
            straffbestämmelser om spridande av hivsmitta. Smittspridning kan
            emellertid straffas om domstolarna tillämpar bestämmelserna om
            brott mot liv och hälsa, framför allt brotten misshandel och grov
            misshandel. Problemet med dessa brottsrubriceringar är att de
            inte är avsedda för normalt mänskligt beteende, dit sexualhandlingar
            onekligen hör, utan för avvikande beteenden och framför allt våldshandlingar.
            Brottsrubriceringen korresponderar med andra ord inte med gärningens
            innebörd.
          </note>
          <note>
            För det andra har domstolarna vid tillämpningen av just dessa
            bestämmelser konfronterats med ytterst grannlaga bedömningar av
            uppsåtet hos den smittade, ett rekvisit som är nödvändigt för
            att bl.a. kunna döma för misshandel. Framför allt har det varit
            svårt att bedöma om s.k. eventuellt uppsåt har förelegat. Man
            måste bedöma dels om den smittade förstod att han utsatt sin partner
            för risken att bli smittad, dels om det står klart att samlaget
            skulle ha ägt rum även om den smittade hade varit säker på att
            samlaget skulle ha lett till att smittan överfördes. Det är det
            senare ledet som har varit svårt att styrka. Domstolen har i det
            läget varit hänvisad till att döma för oaktsamhetsbrott, vilka
            har ett klart lägre staffvärde än uppsåtsbrott.
          </note>
          <note>
            Utöver dessa två huvudproblem aktualiseras i detta sammanhang
            centrala straffrättsliga frågor som rör samtycke, oaktsamhet,
            effekt, påföljd och brottskonkurrens. Dessutom har de straffrättsliga
            frågorna i högsta grad bäring på smittskyddslagens och sekretesslagens
            regler.
          </note>
          <note>
            Vart och ett av de här frågekomplexen rymmer svåra och principiella
            avvägningar. Det visar inte minst rättspraxis på området. Mot
            den här bakgrunden är det inte särskilt förvånande att samtliga
            rättsvårdande remissinstanser som har fått ta del av de nu aktuella
            motionerna i ärendet samt de tre stora juridiska fakulteterna
            i landet anser att det är önskvärt att de straffrättsliga aspekterna
            vid spridning av hivsmitta närmare övervägs inom utredningsväsendet.
          </note>
          <note>
            Justitieutskottet delar denna uppfattning. Utskottet konstaterar
            emellertid att en sådan prövning nu sker inom den s.k. Straffansvarskommittén,
            där frågan om eventuellt uppsåt utreds. Regeringen har dessutom
            aviserat att den kommer att tillsätta en parlamentarisk utredning
            med uppgift att utvärdera smittskyddslagen.
          </note>
          <note>
            I det sammanhanget kommer vissa straffrättsliga frågor vid överföring
            av hivsmitta att övervägas.
          </note>
          <note>
            Det pågående och aviserade utredningarbetet bör därför inte föregripas
            med något ställningstagande till förslagen i de aktuella motionerna.
            Jag vill därför yrka bifall till utskottets hemställan.
          </note>
          <note>
            Den socialdemokratiska gruppen i justitieutskottet vill därtill
            i protokollet ha noterat följande: Vi utgår från att regeringen
            skyndsamt tillsätter den aviserade utredningen om en översyn av
            smittskyddslagen. Vi utgår dessutom från att de straffrättsliga
            frågorna kring spridande av hivsmitta särskilt uppmärksammas och
            belyses på ett adekvat sätt. Dagens ordning är nämligen inte tillfredsställande.
          </note>
          <note type="speaker">
            Anf. 95 INGBRITT IRHAMMAR (c)
          </note>
          <note>
            Herr talman! Allt fler människor drabbas i dag av hivsmitta,
            och risken att utveckla den dödliga sjukdomen aids är för dessa
            människor mycket stor. Därför krävs olika åtgärder för att förhindra
            att smittan sprids.
          </note>
          <note>
            Den straffrättsliga bedömningen av spridande av hivsmitta har
            naturligtvis betydelse i detta sammanhang. Men jag vill också
            understryka det som Pär
          </note>
          <note>
            Nuder sa, nämligen att detta självfallet inte är den enda lösningen
            på problemet.
          </note>
          <note>
            I oktober förra året avgjorde Högsta domstolen ett mål mot en
            hivsmittad man. Domen blev enligt min mening alltför mild, och
            den upprörde väldigt många.
          </note>
          <note>
            Det finns en uppenbar fara i denna dom. Den kan ge en signal
            om att samhället inte ser tillräckligt allvarligt på att någon
            riskerar att smitta andra med hiv.
          </note>
          <note>
            Detta var bakgrunden till att jag tog initiativ till en flerpartimotion
            i frågan som också behandlas i betänkandet.
          </note>
          <note>
            I detta fall var det så att trots att mannen visste att han var
            smittad hade han oskyddat samlag med en kvinna som inte kände
            till hans sjukdom. Han var också helt medveten om att det förelåg
            en risk för att sjukdomen skulle kunna överföras vid samlaget.
          </note>
          <note>
            Dessutom var han medveten om att kvinnan skulle kunna dö i aids
            om hon blev smittad.
          </note>
          <note>
            Ändå kunde inte Högsta domstolen döma för uppsåtligt brott, som
            skulle ha lett till ett hårdare straff än vad som nu blev fallet.
            Det gick inte att bevisa att kvinnan riskerade att bli smittad
            vid just detta tillfälle.
          </note>
          <note>
            Det gick inte heller att ställa utom allt tvivel att mannen skulle
            ha genomfört samlaget om han hade vetat att kvinnan skulle smittas
            just den gången. Därför kunde mannen bara dömas för oaktsamhetsbrott.
            Vid oaktsamhetsbrott blir domen - som tidigare har nämnts - framkallande
            av fara för annan om partnern inte smittas, och i de fall partnern
            blir smittad bedöms brottet som vållande till kroppsskada eller
            sjukdom.
          </note>
          <note>
            Straffet för dessa brott är böter eller fängelse i högst två
            år.
          </note>
          <note>
            Det kändes inte rimligt för oss motionärer att någon som så hänsynslöst
            riskerar att smitta andra med hiv skall kunna dömas till så lindriga
            straff. Dessutom vet vi att domstolar inte brukar döma till maximistraff.
            Det innebär att i de fall där maximistraffet är två år blir straffet
            ofta bara några månaders fängelse -
          </note>
          <note>
            en alltför mild dom enligt oss motionärer.
          </note>
          <note>
            I detta sammanhang vill jag samtidigt poängtera att de flesta
            som bär på smittan är måna om att inte riskera att andra smittas.
            Men det krävs ett större ansvarstagande än vad som i dag är fallet
            av de personer som vet om att de är hivsmittade och ändå har oskyddat
            sex med partner som inte känner till detta.
          </note>
          <note>
            Enligt min mening måste den som är bärare av hivinfektion bli
            skyldig att använda skyddsmedel för att förhindra smittöverföring.
            Vederbörande måste också bli skyldig att före det sexuella umgänget
            informera partnern om sin infektionen.
          </note>
          <note>
            Vi motionärer krävde en översyn av bestämmelserna, dvs. av den
            straffrättsliga bedömningen av spridande av hivsmitta, med beaktande
            av att hivbrotten har ett mycket högt straffvärde. Utskottet konstaterar
            att det har avgjorts flera sådana här fall i Högsta domstolen.
            Dessutom framgår det av utskottets betänkande att det pågår en
            straffansvarsutredning, som också nämnts här. Regeringen aviserade
            redan i september att det skulle tillsättas en parlamentariskt
            tillsatt utredning med uppdrag att utvärdera smittskyddslagen.
            Som det nämnts här har de olika remissinstanserna alla påpekat
            behovet av en sådan utredning.
          </note>
          <note>
            I mitt särskilda yttrande uttalar jag att jag utgår från att
            utredningen kommer att beakta att hivbrotten har ett högt straffvärde.
            Jag tycker att det är positivt att socialdemokraterna vill ha
            fört till protokollet att den utredningen skall tillsättas skyndsamt.
            Jag kan bara instämma i det kravet.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 96 ALICE ÅSTRÖM (v)
          </note>
          <note>
            Herr talman! Jag skall kanske göra någonting som är ovanligt.
            Rolf Åbjörnsson tog upp i sitt inledande anförande att samtliga
            partier i riksdagen har skrivit motioner som berör det här området.
            Vänsterpartiet skrev också en motion där vi ansåg att det behövdes
            en speciell strafflag när det gäller hivbrott. Däremot har de
            HD-domar som utdömts, den information och de kunskaper som vi
            fått efter det att motionen skrevs gjort att partiet i dag har
            ändrat ställning. Vänsterpartiet anser att nuvarande lag om hivbrott
            faktiskt är tillräcklig.
          </note>
          <note>
            Flera talare har sagt att det har varit mycket svåra bedömningar
            i HD, att det teoretiskt har varit svårt att komma fram till ett
            beslut och att det har varit många svåra avvägningar eftersom
            lagen inte skrevs med just tanke på hivbrott. Men man har i vårt
            juridiska system kunnat utverka domar. Det finns paragrafer enligt
            vilka man har kunnat döma människor som medvetet smittat andra.
            Det har funnits en diskussion om huruvida straffvärdena har varit
            för låga i de fall som avgjorts. Straffvärdena har varierat, precis
            som i många andra brott.
          </note>
          <note>
            Det finns en annan mycket viktig aspekt i denna fråga. Om man
            skulle införa denna hivlagstiftning skulle det i praktiken innebära
            en viss kriminalisering av de hivsmittades sexuella umgänge. Det
            ställer oerhört stora krav. Det kommer att bli rättssäkerhetsproblem
            och bevisföringsproblem även med den föreslagna lagen - huruvida
            man berättar allt, huruvida man verkligen skyddat sig på alla
            sätt.
          </note>
          <note>
            Riksdagen avskaffade 1985 26 § smittskyddslagen. Det främsta
            skälet till att man tog bort straffbestämmelserna gällande dem
            som lider av venerisk sjukdom och har sexuellt umgänge med andra
            var att de motverkade smittskyddsarbetet. I den nya lagstiftningen
            får man inte glömma bort att det bästa sättet att slippa att över
            huvud taget ställas till svars för den här typen av brott är att
            avstå från att hivtesta sig. Då har man inte fått kunskapen om
            den eventuella smittan. När man inför en särlag är det oerhört
            viktigt att man också ser vilka konsekvenser det får på andra
            områden.
          </note>
          <note>
            Vi har ju en lagstiftning på det här området. Den som uppenbarligen
            medvetet sprider smitta får sitt straff. Däremot finns det juridiska
            frågor som behöver övervägas. Därför har Vänsterpartiet ändå ställt
            sig bakom justitieutskottets betänkande. Vi lyfter fram att det
            pågår en utredning där man också kommer att se över de straffrättsliga
            aspekterna i dessa fall. Det är bra att detta blir belyst.
          </note>
          <note>
            Vänsterpartiet anser att den lagstiftning som finns i dag hade
            kunnat tillämpas i dessa fall, att den är fullt tillräcklig och
            att de negativa konsekvenser som en särlagstiftning kan få är
            så stora att vi inte i dag ser att det skulle vara lämpligt att
            införa en sådan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            14 § Immunitet och privilegier (International
          </note>
          <note>
            IDEA)
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU5
          </note>
          <note>
            Immunitet och privilegier (International IDEA)
          </note>
          <note>
            (prop. 1995/96:41)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            15 § Godkännande av FN:s konvention för bekämpning av ökenspridning
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU12
          </note>
          <note>
            Godkännande av FN:s konvention för bekämpning av ökenspridning
            (prop. 1995/96:42)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            16 § Europaavtalet med Estland
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU5
          </note>
          <note>
            Europaavtalet med Estland (prop. 1995/96:27)
          </note>
          <note type="speaker">
            Anf. 97 GÖRAN LENNMARKER (m)
          </note>
          <note>
            Herr talman! Vi går nu att fatta ett mycket viktigt beslut i
            riksdagen i detta ärende och de två följande.
          </note>
          <note>
            Det handlar nämligen om att ratificera de Europaavtal, de associeringsavtal,
            som har träffats mellan respektive Estland, Lettland, Litauen
            och den europeiska unionen.
          </note>
          <note>
            Det här är mycket viktiga avtal och det är en glädje att vi har
            haft ett enigt utrikesutskott som har kunnat tillstyrka att riksdagen
            skall ratificera det. Det innebär att det blir ett brett samarbete
            mellan de tre baltiska länderna och den europeiska unionen inom
            praktiskt taget hela det breda civila säkerhetssamarbetet. Det
            konstateras också att Estlands, Lettlands och
          </note>
          <note>
            Litauens mål är att bli medlemmar i den europeiska unionen.
          </note>
          <note>
            Det här innebär ett ytterligare steg mot stabiliseringen i Östersjöområdet.
            I dag är fyra länder, Finland, Sverige, Danmark och Tyskland,
            medlemmar i den europeiska unionen. De här avtalen innebär att
          </note>
          <note>
            Polen, Estland, Lettland och Litauen blir associerade medlemmar
            i EU. Med den nionde strandstaten,
          </note>
          <note>
            Ryssland, avser EU att sluta ett partnerskaps- och samarbetsavtal.
            Det innebär ett mycket viktigt steg mot stabiliseringen i hela
            vårt Östersjöområde.
          </note>
          <note>
            Jag tycker att det kan vara på sin plats att mycket kort, herr
            talman, rekapitulera att dessa avtal är ett mycket viktigt resultat
            av en medveten svensk politik.
          </note>
          <note>
            Omedelbart efter de baltiska ländernas återuppståndna självständighet
            i oktober 1991 inleddes ett unikt omfattande samarbete på hög
            nivå mellan Sverige och de tre baltiska staterna. Den nya svenska
            regeringen tog initiativ till ett stort hjälpprogram för främst
            de tre baltiska länderna omfattande cirka en miljard kronor per
            år. Det inrättades ett suveränitetsstöd som syftade till att stärka
            de nya självständiga staternas förmåga att hävda sin suveränitet.
          </note>
          <note>
            Sverige fick faktiskt av västvärlden koordineringsansvaret vad
            avser stödet och hjälpen till de baltiska länderna. Sverige tog
            initiativ till att starta ett samarbete vad gäller säkerheten
            vid Ignalina. Stora pengar avsattes för miljöinsatser i Östersjön.
            Svenska insatser gjordes i samband med trupptillbakadragandet
            när de ryska trupperna drog sig tillbaka från Estland och Lettland.
          </note>
          <note>
            Jag vill räkna upp det här bara för att påpeka att det finns
            en klar och distinkt linje i detta agerande.
          </note>
          <note>
            När det gäller just den fråga som vi nu skall gå till beslut
            i vill jag erinra om att Sverige redan våren
          </note>
          <note>
            1992 inledde diskussioner och skapade ett frihandelsavtal med
            Estland, Lettland och Litauen. Det antogs av en enig riksdag i
            april 1992. Det var ett mycket viktigt första steg som togs på
            handelns och ekonomins områden.
          </note>
          <note>
            I våra medlemskapsförhandlingar med EU hade vi som krav att EU
            skulle införa frihandel med de tre baltiska länderna när Sverige
            och för den delen även
          </note>
          <note>
            Finland gick in i den europeiska unionen. Så skedde också. Från
            den 1 januari i år har vi faktiskt frihandelsavtal mellan EU och
            de tre baltiska länderna.
          </note>
          <note>
            Nu, ett drygt halvår efter att Sverige blivit medlem i EU, fullföljs
            detta genom att Europaavtalen blir ratificerade i den svenska
            riksdagen och i 15 andra parlament inom EU, både i de 14 övriga
            medlemsländerna och i Europaparlamentet. Därmed kan man säga att
            det näst sista steget är taget innan det avslutande steget tas,
            nämligen ländernas medlemskap i den europeiska unionen.
          </note>
          <note>
            Herr talman! Jag tycker att det här är ett historiskt tillfälle.
            Det markerar en väldigt viktig framgång för svensk utrikespolitik.
            Ratificieringen är viktig för
          </note>
          <note>
            Estland, Lettland och Litauen, den är viktig för Europa, den
            är viktig för Ryssland - landet får stabilare grannländer - och
            den är viktig för Sverige.
          </note>
          <note>
            Med detta yrkar jag bifall till det enhälliga utlåtandet på denna
            punkt och de två efterföljande punkterna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 18 §.)
          </note>
          <note>
            17 § Europaavtalet med Lettland
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU6
          </note>
          <note>
            Europaavtalet med Lettland (prop. 1995/96:28)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 18 §.)
          </note>
          <note>
            18 § Europaavtalet med Litauen
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU7
          </note>
          <note>
            Europaavtalet med Litauen (prop. 1995/96:29)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            SkU3 Avveckling av hundskatten
          </note>
          <note>
            Mom. 1 (Avveckling av hundskatten)
          </note>
          <note>
            1. utskottet
          </note>
          <note>
            2. res. (v)
          </note>
          <note>
            Votering:
          </note>
          <note>
            283 röster för utskottet
          </note>
          <note>
            18 röster för res.
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 21 c, 18 fp, 2 v, 15 mp,
          </note>
          <note>
            13 kds
          </note>
          <note>
            För res.: 2 s, 16 v
          </note>
          <note>
            Frånvarande: 17 s, 8 m, 6 c, 8 fp, 4 v, 3 mp, 2
          </note>
          <note>
            kds
          </note>
          <note>
            SkU4 Framtida organisation m.m. för fordonsbeskattning
          </note>
          <note>
            Kammaren biföll utskottets hemställan.
          </note>
          <note>
            SkU5 Dubbelbeskattningsavtal mellan Sverige och
          </note>
          <note>
            Argentina
          </note>
          <note>
            Kammaren biföll utskottets hemställan.
          </note>
          <note>
            SkU6 Dubbelbeskattningsavtal mellan Sverige och
          </note>
          <note>
            Ukraina
          </note>
          <note>
            Kammaren biföll utskottets hemställan.
          </note>
          <note>
            SkU7 Uppsägning av dubbelbeskattningsavtalet mellan Sverige och
            f.d. Sovjetunionen m.m.
          </note>
          <note>
            Kammaren biföll utskottets hemställan.
          </note>
          <note>
            SkU11 Nya tidpunkter för redovisning och betalning av mervärdesskatt
          </note>
          <note>
            Mom. 1 (enmånadsredovisning och ny tidpunkt för inbetalning av
            mervärdesskatt)
          </note>
          <note>
            1. utskottet
          </note>
          <note>
            2. res. 1 i motsvarande del (m, fp, kds)
          </note>
          <note>
            3. res. 2 i motsvarande del (v)
          </note>
          <note>
            Förberedande votering:
          </note>
          <note>
            104 röster för res. 1
          </note>
          <note>
            19 röster för res. 2
          </note>
          <note>
            178 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            180 röster för utskottet
          </note>
          <note>
            103 röster för res. 1
          </note>
          <note>
            19 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 21 c, 1 fp, 15 mp
          </note>
          <note>
            För res. 1: 72 m, 18 fp, 13 kds
          </note>
          <note>
            Avstod: 19 v
          </note>
          <note>
            Frånvarande: 18 s, 8 m, 6 c, 7 fp, 3 v, 3 mp, 2 kds
          </note>
          <note>
            Elver Jonsson (fp) anmälde att han avsett att rösta nej men markerats
            ha röstat ja.
          </note>
          <note>
            Mom. 4 (preliminär F-skatt m.m.)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            214 röster för utskottet
          </note>
          <note>
            19 röster för res. 4
          </note>
          <note>
            69 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 5 m, 21 c, 17 fp, 15 mp, 13
          </note>
          <note>
            kds
          </note>
          <note>
            För res. 4: 19 v
          </note>
          <note>
            Avstod: 67 m, 2 fp
          </note>
          <note>
            Frånvarande: 18 s, 8 m, 6 c, 7 fp, 3 v, 3 mp, 2 kds
          </note>
          <note>
            Inga Berggren (m) anmälde att hon avsett att avstå från att rösta
            men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU1 Hemlig teleavlyssning och hemlig teleövervakning
          </note>
          <note>
            Mom. 2 (buggning)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU2 Den svenska kriminalvården
          </note>
          <note>
            Mom. 1 (Den svenska kriminalvården)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            229 röster för utskottet
          </note>
          <note>
            71 röster för res.
          </note>
          <note>
            2 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 21 c, 18 fp, 19 v, 15 mp, 13
          </note>
          <note>
            kds
          </note>
          <note>
            För res.: 71 m
          </note>
          <note>
            Avstod: 2 m
          </note>
          <note>
            Frånvarande: 18 s, 7 m, 6 c, 8 fp, 3 v, 3 mp, 2
          </note>
          <note>
            kds
          </note>
          <note>
            JuU3 Internationell rättshjälp
          </note>
          <note>
            Kammaren biföll utskottets hemställan.
          </note>
          <note>
            JuU4 Straffansvaret vid spridning av hiv-smitta
          </note>
          <note>
            Mom. 1 (Straffansvaret vid spridning av hiv-smitta)
          </note>
          <note>
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. res. 1 (kds)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (m)
          </note>
          <note>
            Kammaren godkände utskottets motivering.
          </note>
          <note>
            Votering:
          </note>
          <note>
            216 röster för
          </note>
          <note>
            73 röster för
          </note>
          <note>
            13 avstod
          </note>
          <note>
            47 frånvarande
          </note>
          <note>
            För utskottet: 143 s, 21 c, 18 fp, 19 v, 15 mp
          </note>
          <note>
            För res. 2: 73 m
          </note>
          <note>
            Avstod: 13 kds
          </note>
          <note>
            Frånvarande: 18 s, 7 m, 6 c, 8 fp, 3 v, 3 mp, 2
          </note>
          <note>
            kds
          </note>
          <note>
            JuU5 Immunitet och privilegier (International
          </note>
          <note>
            IDEA)
          </note>
          <note>
            Kammaren biföll utskottets hemställan.
          </note>
          <note>
            UU2 Godkännande av FN:s konvention för bekämpning av ökenspridning
          </note>
          <note>
            Kammaren biföll utskottets hemställan.
          </note>
          <note>
            UU5 Europaavtalet med Estland
          </note>
          <note>
            Kammaren biföll utskottets hemställan.
          </note>
          <note>
            UU6 Europaavtalet med Lettland
          </note>
          <note>
            Kammaren biföll utskottets hemställan.
          </note>
          <note>
            UU7 Europaavtalet med Litauen
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av förste vice talmannen medgav kammaren att socialutskottets
            betänkanden SoU3 och
          </note>
          <note>
            SoU5 skulle avgöras i ett sammanhang efter avslutad debatt.
          </note>
          <note>
            19 § Alkoholfrågor
          </note>
          <note>
            Föredrogs
          </note>
          <note>
            Socialutskottets betänkande 1995/96:SoU3
          </note>
          <note>
            Alkoholfrågor (prop. 1994/95:212)
          </note>
          <note>
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 98 ANNIKA JONSELL (m)
          </note>
          <note>
            Herr talman! Som vanligt när det handlar om frågor som rör alkohol
            driver vi moderater en mycket ensam linje, för ökad öppenhet i
            stället för restriktioner, för visad tilltro till de allra flesta
            människors förmåga att ta ansvar i stället för att vi politiker
            skall ta ansvaret ifrån dem och för inriktningen att det är missbruket
            som måste bekämpas snarare än totalkonsumtionen av alkohol.
          </note>
          <note>
            Ju mer jag tänker på det här, desto mer förvånad blir jag över
            att vi fortsätter att vara så ensamma bland partierna om denna
            linje.
          </note>
          <note>
            De som inte vet bättre och de som vill få oss moderater att framstå
            i dålig dager kan ibland påstå att vår linje i alkholpolitiken
            skulle innebära att vi inte tar de problem som alkholism och missbruk
            innebär på allvar. Ingenting vore mer fel.
          </note>
          <note>
            Vi är alla överens om att alkoholmissbruk orsakar och förvärrar
            många personliga tragedier, och vi blir alla lika förtvivlade
            över de situationer som vissa människor hamnar i där överkonsumtion
            av alkohol är en bidragande orsak.
          </note>
          <note>
            Men det är just överkonsumtionen som orsakar dessa både sociala
            och medicinska problem. Det är överkonsumtionen som medför det
            stora lidandet hos enskilda alkoholister och deras familjer, och
            det är samma överkonsumtion som orsakar så stora kostnader för
            hela samhället. Det är missbruket som så starkt kan kopplas till
            olyckor, våldsbrott och andra brott.
          </note>
          <note>
            Men å andra sidan finns det en hel del positiva sidor med det
            normala bruket av alkohol, och det är faktiskt synd att det verkar
            vara mer eller mindre tabu att tala om detta i Sverige. Förutom
            rent sociala och kulturella förtjänster visar ju internationell
            forskning på det alkoholmedicinska området att en viss mängd alkohol
            kan vara nyttig för t.ex. hjärta och kärl.
          </note>
          <note>
            Som så mycket annat - som nästan allting annat -
          </note>
          <note>
            kan alkohol både brukas och missbrukas, och det är just därför
            som missbruket, inte det normala bruket, av alkohol måste bekämpas.
            Vi får inte dra all konsumtion över en kam.
          </note>
          <note>
            Vi politiker måste mycket mer än i dag lita på att de allra flesta
            människor klarar av att ta ansvar för sig själva - så också vad
            gäller att kunna hantera alkohol.
          </note>
          <note>
            Det ligger inte i någons intresse att vi lägger ned kraft på
            att förbjuda och reglera för dem som tillhör den stora majoritet
            som klarar av sitt alkoholbruk.
          </note>
          <note>
            Det ligger på samma sätt i allas intresse att vi kan använda
            våra krafter och resurser till att hjälpa dem som verkligen behöver
            hjälp.
          </note>
          <note>
            Om vi gör tvärtom börjar vi i helt fel ände. Då tar vi från början
            ifrån alla människor deras personliga ansvar, så att de blir mera
            hjälplösa, ännu mer beroende av oss politiker, mer benägna att
            tro att det hela tiden är lagstiftningen och politikerna som skall
            hindra dem från allt som är skadligt. Det uppmuntrar till ett
            synsätt som går ut på att allt som inte uttryckligen är förbjudet
            därmed måste vara okej. Därmed får vi ännu fler människor som
            inte ens försöker ta ett eget ansvar. Det är inte en bra situation
            om man vill förhindra att fler blir missbrukare.
          </note>
          <note>
            Dessutom är det oerhört ineffektivt att försöka komma åt alkoholbrukets
            avarter genom att ge sig på totalkonsumtionen. Det är som att
            försöka skjuta mygg med hagelbössa.
          </note>
          <note>
            Om man fortsätter att försöka minska den mätbara konsumtionen
            av alkohol i form av försäljning från utskänkningsställen och
            systembolag genom att göra det ännu krångligare - kommer man framför
            allt att förhindra det normala bruket. Vi vet, om vi tänker efter,
            att riktiga missbrukare - de som har utvecklat ett beroende av
            alkoholen - alltid kommer att vara så angelägna att få tag på
            och att i sin ekonomi prioritera inköp av alkohol, att de är de
            som sist låter sig hindras.
          </note>
          <note>
            Genom en ensidig fokusering på att begränsa den mätbara totalkonsumtionen
            av alkohol i vårt land öppnar vi för det som vi aldrig kan mäta,
            dvs. hembränning och smuggling. Det är verksamheter som sker helt
            utan offentlig insyn och som bäddar för att man, när man väl överskridit
            gränsen för det olagliga, har möjlighet att konsumera ännu större
            kvantiteter, dessutom av alkohol som på grund av låg kvalitet
            ofta kan vara direkt farlig.
          </note>
          <note>
            Så här långt kommen i mitt inlägg vill jag yrka bifall till den
            av våra reservationer som framför allt uttrycker det som jag har
            sagt hittills, dvs. reservation
          </note>
          <note>
            1. Innehållet i våra andra reservationer står vi givetvis fast
            vid, men för att spara kammarens tid skall jag inte framföra några
            fler bifallsyrkanden.
          </note>
          <note>
            I linje med övertygelsen att de allra flesta människor är kapabla
            att ta ansvar för sin egen alkoholkonsumtion utan onödiga restriktioner
            ligger vår ståndpunkt att det borde vara möjligt för vanliga medborgare
            att inhandla drycker med alkohol även på andra ställen än just
            i Systembolagets butiker. Med ett licensieringsförfarande kan
            man garantera att såväl specialbutiker för t.ex. vin som vanliga
            dagligvarubutiker kan sälja dessa drycker, om de visar att de
            kan göra detta på ett ansvarsfullt sätt. För att undvika
          </note>
          <note>
            "kalv på grönbete"-effekter skulle man kunna släppa efter på
            det kvarvarande försäljningsmonopolet steg för steg genom att
            börja med de svagaste av de drycker som Systembolaget i dag har
            försäljningsmonopol på. På sikt finns det dock knappast någon
            anledning att tro att svenskar skulle klara det här sämre än medborgare
            i andra länder.
          </note>
          <note>
            Vad gäller Systembolaget saknas skäl att ha kvar hinder för t.ex.
            regelbundet lördagsöppet. Bolaget borde självständigt ha möjlighet
            att bestämma vilka dagar och tider som bäst tillgodoser önskemålen
            hos dem som vill handla och även kunna bestämma om etablering
            och lokalisering av försäljningsställen.
          </note>
          <note>
            Tvånget att en pub måste kunna servera en viss typ av mat för
            att få rätt att utskänka alkohol är en restriktion som knappast
            uppfyller något syfte. Den som går ut en kväll för att äta middag
            väljer knappast ett ställe som inte serverar mat för att i stället
            dricka sig mätt på öl. Den som å andra sidan har för avsikt att
            gå ut och prata med sina vänner över ett glas vin och på sin höjd
            en skål med jordnötter gör detta oavsett om det är ett ställe
            som dessutom serverar mat eller inte.
          </note>
          <note>
            Av samma anledning bör teatrar och konsertlokaler som i dag har
            möjlighet att servera ett glas vin och öl även få lov att servera
            ett glas sherry eller andra starkare drycker. Dessutom bör givetvis
            även hotell med serveringstillstånd kunna ha alkoholhaltiga drycker
            i sina minibarer. I andra länder är detta en självklarhet. De
            bestämmelser som det här gäller är knappast vad som förhindrar
            alkoholism och missbruk utan begränsar endast människors dagliga
            liv.
          </note>
          <note>
            Tidsbegränsning av alkoholservering fyller knappast heller någon
            missbruksbegränsande funktion, utan ger endast upphov till det
            vi brukar kalla svartklubbar. Dessa svartklubbar öppnar på natten
            när de lagliga och skattebetalande näringsställena stänger.
          </note>
          <note>
            Verksamheten sker helt utan insyn, och de lagliga serveringsställena
            har ingen möjlighet att konkurrera med dessa olagliga.
          </note>
          <note>
            Det måste var bättre att ge hederliga godkända försäljningsställen
            möjlighet att själva bestämma sina öppettider än att vi genom
            regleringar öppnar för okontrollerbar verksamhet.
          </note>
          <note>
            Det är ologiskt att ha en åldersgräns för inköp av drycker med
            alkohol som är en annan än myndighetsåldern. Meningen med myndighetsåldern
            måste rimligen vara att markera att en person anses som vuxen
            och kapabel att ta ansvar för sitt eget liv. Av denna anledning
            är det också just vid 18 års ålder som vi får rätt att rösta,
            gifta oss, köra bil och göra militärtjänst. Vid 18 års ålder kan
            man t.o.m. sitta i riksdagen. Att då inte kunna köpa en flaska
            vin eller föra in några flaskor likör från utlandet framstår minst
            sagt som ologiskt.
          </note>
          <note>
            Avslutningsvis vill jag än en gång understryka att den svenska
            alkoholdebatten skulle vinna oerhört mycket på att göra skillnad
            mellan normalt bruk och missbruk av alkohol samt att göra sig
            av med mycket av den dubbelmoral och de tabun som alltför ofta
            märks på detta område.
          </note>
          <note type="speaker">
            Anf. 99 ROLAND LARSSON (c)
          </note>
          <note>
            Herr talman! Jag är likt de flesta i denna lokal väl medveten
            om att det ytterst sällan ger särskilt många poäng att säga "Vad
            var det vi sade" i politiska sammanhang. I frågan om folkölet
            är det dessutom enbart trist att behöva konstatera att vi från
            Centerpartiet hade rätt i de farhågor vi uttryckte när alkohollagen
            antogs förra året. Vi varnade för en situation där alkoholkonsumtionen
            bland de yngsta tonåringarna skulle öka till följd av att tillståndsprövningen
            för försäljning av folköl skulle tas bort.
          </note>
          <note>
            De nya reglerna innebär att vilken livsmedelsbutik som helst
            som av hälsovårdsmyndigheterna fått rätt att sälja livsmedel också
            får sälja folköl. Det är alltså inte alkoholpolitiken som avgör
            om man skall få sälja alkohol. Om man får sälja korv, bröd och
            ost får man också sälja folköl.
          </note>
          <note>
            Det är ingen tvekan om att folkölet för väldigt många unga människor
            har blivit och är en inkörsport till missbruk av alkohol. Är det
            på något område som
          </note>
          <note>
            Annika Jonsells och Moderaternas argumentation faller platt till
            marken är det här. Just när det gäller yngre tonåringar är det
            helt uppenbart att man inte kan lämna enbart till deras eget omdöme
            att avgöra om de skall konsumera alkohol i form av folköl eller
            inte.
          </note>
          <note>
            Det går inte, säger Annika Jonsell, att skjuta myggor med hagelgevär.
            Jag kan garantera Annika Jonsell att det är ännu svårare att skjuta
            myggor med kulgevär. Det är den metod som Moderaterna förordar
            i detta fall, om man skulle göra en jämförelse.
          </note>
          <note>
            Det har visat sig att åldersgränsen för inköp av folköl respekteras
            dåligt på många håll i landet. Jag vet inte om det är de flera
            tusen nya försäljningsställen som har öppnats genom borttagandet
            av tillståndsgivningen och den nya lagen eller om det är de gamla
            försäljningsställena som tillämpar reglerna på ett slappt sätt.
            Men helt nyligen såg jag ett TV-
          </note>
          <note>
            program där TV-reportern fick en flicka som var 13
          </note>
          <note>
            år att gå in i en butik och försöka köpa folköl. Hon kom ut med
            exakt det hon hade beställt. Ingen i butiken ifrågasatte hennes
            rätt att få köpa.
          </note>
          <note>
            Detta är djupt tragiskt. Det visar hur nödvändigt det är att
            det ändå i detta avseende finns någon typ av restriktioner.
          </note>
          <note>
            Verkligheten tycks dessutom ha nått ända in i Socialdepartementet.
            Då förefaller det nästan patetiskt, enligt mitt sätt att döma,
            att biträdande socialministern inte bara hotar med att man skall
            gå tillbaka till de gamla reglerna för folkölsförsäljning utan
            också säger att man skall överväga att ta in denna försäljning
            på Systembolaget. Det är märkligt att denna sedan länge kända
            verklighet - att folköl förekommer i betydande grad i de yngsta
            tonårsgrupperna - plötsligt har blivit så uppmärksammad av Socialdepartementet.
            Det borde ha varit känt redan vid det tillfälle då vi senast debatterade
            denna fråga här i kammaren, dvs. för ett år sedan i samband med
            att alkohollagen ändrades.
          </note>
          <note>
            Vi har fått en situation där ministern går ut och talar om hur
            allvarlig folkölskonsumtionen bland våra ungdomar är och att vi
            måste skärpa reglerna och kanske t.o.m. ta in försäljningen på
            Systembolaget.
          </note>
          <note>
            Jag tycker att det är märkligt att socialdemokraterna i socialutskottet
            samtidigt säger nej till ett förslag som innebär en återgång till
            den i och för sig ganska generösa ordning som tidigare gällde
            för tillståndsgivning när det gäller folkölsförsäljning. Det är
            besynnerligt att så motstridiga synpunkter kan komma fram från
            samma håll, och att det inte leder till ett resultat.
          </note>
          <note>
            Det är synd att vi inte har biträdande socialministern här i
            dag, men vi kan i stället fråga de socialdemokrater som finns
            här hur de har tänkt sig att väga samman de synpunkter som har
            kommit från ministern med de synpunkter som man ger uttryck för
            i betänkandet.
          </note>
          <note>
            Herr talman! Jag vill mot bakgrund av det stora problem som jag
            och de flesta bedömare i de grupper som sysslar med ungdomar anser
            är mycket allvarligt, nämligen folkölskonsumtionen bland ungdomarna,
            yrka bifall till reservation nr 13.
          </note>
          <note>
            Anf. 100 ANNIKA JONSELL (m) replik
          </note>
          <note>
            Herr talman! Roland Larsson säger att ungdomar inte själva kan
            få ta ansvar för sitt alkoholbruk. Det tror jag inte heller att
            någon tycker. Vi är alla överens om att man inte skall få köpa
            vare sig folköl eller starkare alkoholhaltiga drycker före myndighetsåldern.
            Det är också 18-årsgräns för inköp av folköl i våra dagligvarubutiker
            i dag. Fungerar förbudet inte beror det på att butikerna inte
            är tillräckligt bra på att hålla efter vem som verkligen skall
            få köpa.
          </note>
          <note>
            Det är också därför vi skulle vilja ha ett licensieringsförfarande
            när det gäller försäljning av t.ex.
          </note>
          <note>
            starköl och vin i vanliga butiker. Butikerna skall visa att de
            kan sköta sig och enbart sälja till dem som skall få köpa.
          </note>
          <note>
            Myggor kan inte bekämpas med hagelgevär. Om jag får travestera
            det som sagts i debatten vill jag säga att myggor lämpligen kan
            bekämpas med flugsmällare, vilket är ett vapen som är väl avpassat
            efter det man skall bekämpa.
          </note>
          <note>
            Anf. 101 ROLAND LARSSON (c) replik
          </note>
          <note>
            Herr talman! Det måste finnas möjlighet att följa de lagar och
            förordningar som skrivs i den praktiska verkligheten. Det är det
            som är problemet. Man har tagit bort kravet på tillstånd i lagstiftningen,
            vilket innebär att det i det närmaste är omöjligt att kontrollera
            hanteringen. Man har ökat antalet försäljningsställen med flera
            tusen. Det är klart att det inte går att kontrollera alla dessa
            försäljningsställen.
          </note>
          <note>
            Det hade varit annorlunda om tillståndsgivningen hade funnits
            kvar. Då hade man kunnat följa upp tillstånden ganska intensivt,
            och man hade kanske varit litet mer restriktiv. Man hade kunnat
            vara beredd att dra in tillstånd i de fall butiker säljer till
            ungdomar under 18 år.
          </note>
          <note>
            Det är lätt att säga: Vi håller med om att det inte skall säljas
            folköl till dem som är under 18 år. Men verkligheten visar att
            det förekommer. Då måste man fråga sig om det är fel på lagstiftningen
            eller om felet finns någon annanstans. I så fall måste man göra
            något åt det.
          </note>
          <note>
            Finns felet i möjligheterna att kontrollera borde de som nu lägger
            fram majoritetsförslaget i stället ha skjutit in sig på att skapa
            resurser för dem som skall kontrollera att reglerna efterlevs.
            Det hade åtminstone varit en väg. Men att inget göra, herr talman,
            är knappast något att dölja sig bakom.
          </note>
          <note>
            Anf. 102 ANNIKA JONSELL (m) replik
          </note>
          <note>
            Herr talman! Vår linje är att det mest effektiva sättet att bekämpa
            missbruk rimligen måste vara att gripa in där missbruket förekommer
            i stället för att införa stora generella begränsningar för alla
            människor. Det är knappast effektivt. Det gagnar inte saken att
            införa restriktioner för människor i allmänhet.
          </note>
          <note>
            Anf. 103 ROLAND LARSSON (c) replik
          </note>
          <note>
            Herr talman! Jag anser inte att vi har råd att använda den stora
            resurs som våra ungdomar utgör i detta land på så sätt att vi
            avvaktar tills vi ser vilka som möjligen blir missbrukare av dem
            som i ung ålder av oförstånd ger sig på att dricka folköl. Vi
            måste ingripa mot detta innan problemet uppstår och inte vänta
            och se.
          </note>
          <note>
            Det är en alldeles för viktig tillgång vi har i våra unga människor
            för att vi skall våga ta sådana risker.
          </note>
          <note>
            Den risktagningen vill i varje fall inte jag ställa upp på.
          </note>
          <note type="speaker">
            Anf. 104 BARBRO WESTERHOLM (fp)
          </note>
          <note>
            Herr talman! Det råder ganska stor politisk enighet om alkoholpolitikens
            målsättning att begränsa alkoholens skadeverkningar genom att
            minska den totala alkoholkonsumtionen. Moderaterna avviker, som
            vi hörde alldeles nyss, på vissa punkter.
          </note>
          <note>
            När det gäller sättet att nå målet och snabbheten med vilken
            vi vill nå målet skiljer vi oss åt i vissa delfrågor. I mitt anförande
            tar jag upp reservationer på de punkter där Folkpartiet inte har
            fått fullt gehör när utskottet har utarbetat betänkandet.
          </note>
          <note>
            Den första frågan rör marknadsföringen av alkoholdrycker. Marknadsföringen
            regleras framför allt i den särskilda lagen om marknadsföring
            av alkoholdrycker. När det nu blir en kraftig ökning av antalet
            kommersiella aktörer och skärpt konkurrens inom alkoholsektorn
            kan man räkna med att aktörerna kommer att tänja lagstiftningens
            möjligheter till aktiv marknadsföring.
          </note>
          <note>
            Det är därför angeläget att övervakningen av marknadsföringen
            blir effektiv. Den är i dag lågt prioriterad hos Konsumentverket.
            Vi anser att den bör föras över till Alkoholinspektionen. Den
            uppfattningen delar utskottet i princip, men man tycker att man
            kan avvakta den pågående beredningen inom regeringskansliet. Vi
            vill påskynda arbetet med ett tillkännagivande, eftersom vi anser
            att det är bråttom. Ingen tid får gå förlorad.
          </note>
          <note>
            Sedan över till frågan om Vin &amp; Sprit AB:s och
          </note>
          <note>
            Systembolagets alkoholpolitiska roll. Utskottet är positivt till
            Systembolagets roll men anser det inte påkallat att ge särskilda
            hälsopolitiska direktiv till bolaget när det gäller att prioritera
            de hälsopolitiska insatserna framför de företagsekonomiska. Vi
            har motsatt uppfattning. Vi tycker att det är viktigt att understryka
            detta.
          </note>
          <note>
            När det gäller Vin &amp; Sprit AB anser utskottet inte att det är
            påkallat med hälsopolitiska direktiv. Vi anser tvärtom att bolaget
            måste agera så att förtroendet för svensk alkoholpolitik stärks
            och inte försvagas. Det borde enligt vår mening komma i uttryck
            i avtalet mellan staten och bolaget.
          </note>
          <note>
            Frågan om åldersgränserna har berörts här i debatten. Vi anser
            att det är viktigt att man kontrollerar åldern på utköparna. Vi
            vill markera allvaret med att bestämmelserna överträds ute i handeln
            med ett tillkännagivande.
          </note>
          <note>
            Sedan till frågan om de tillfälliga serveringstillstånden. Enligt
            vår mening finns det risk för att försäljningen från ett stort
            antal partihandlare eller tillverkare till innehavare av tillfälliga
            serveringstillstånd blir svår att kontrollera. Det är viktigt
            att tillämpningen av den nya lagen på detta område blir strikt
            från början.
          </note>
          <note>
            Riksdagen borde därför uttala att beviljandet och handhavandet
            av tillfälliga serveringstillstånd, liksom de olika leverantörernas
            försäljning till innehavarna av sådant tillstånd, noga borde följas
            av Alkoholinspektionen. Utskottet anser däremot att det inte behövs
            någon särreglering av detta. Närboende kan i stället utnyttja
            sin möjlighet att överklaga tillstånd, och kommunerna kan vägra
            eller återkalla tillstånd om så anses befogat. Vi delar inte den
            inställningen.
          </note>
          <note>
            Sedan har vi frågan om administrativa ingripanden. Den diskuterade
            vi ganska ingående här i riksdagen förra året. Riksdagen beslöt
            under förra riksmötet att huvudansvaret för den direkta tillsynen
            av servering liksom ansvaret för s.k. administrativa ingripanden,
            såsom återkallelse av serveringstillstånd, skall åvila kommunerna.
            Vi i Folkpartiet liberalerna ansåg att detta var en olämplig ordning.
          </note>
          <note>
            När det nu är som det är anser vi att lagen borde ändras på så
            sätt att även länsstyrelsen ges möjlighet att göra administrativa
            ingripanden mot serveringsställen. En sådan ordning skulle underlätta
            för en samordnad regional tillsynsverksamhet av typen Operation
            krogsanering, såsom den initierats i Stockholm.
          </note>
          <note>
            Folkpartiet liberalernas inställning delas också av
          </note>
          <note>
            Länsstyrelsen i Stockholms län, som i september skrev till Socialdepartementet
            i denna fråga och ville ha en lagändring till stånd.
          </note>
          <note>
            Vi skulle också velat ha ett tillkännagivande om hembränning
            och langning. Vi anser att utskottets skrivning blev för svag.
            Man borde där ha framhållit behovet av kampanjer och samarbete
            mellan stat och kommuner och ideella föreningar.
          </note>
          <note>
            I reservation 1 från Moderaterna tas frågan om alkoholens nyttiga
            effekt vid hjärt- och kärlsjukdom upp. Jag har undersökt detta
            och har funnit, att om alkohol var ett läkemedel skulle man inte
            ha godtagit det som läkemedel på indikationen att det skulle förebygga
            hjärt- och kärlsjukdom. Det finns två skäl till detta. Det ena
            är att uppgifter om de positiva effekterna enbart är grundade
            på epidemiologiska studier där andra faktorer som inte har kunnat
            identifieras kan ha spelat in. Det andra är givetvis riskfaktorerna.
          </note>
          <note>
            Herr talman! Folkpartiet liberalerna står bakom samtliga folkpartireservationer,
            men av hänsyn till kammarens tid yrkar jag bifall endast till
            reservation
          </note>
          <note>
            10, som avser mom. 16.
          </note>
          <note type="speaker">
            Anf. 105 STIG SANDSTRÖM (v)
          </note>
          <note>
            Herr talman! Svensk alkoholpolitik befinner sig i en brytningstid.
            Det är naturligtvis EU-inträdet som är skiljedelaren. Vi har nu
            knappt ett års tid av EU-
          </note>
          <note>
            medlemskap bakom oss. Men det har ännu inte fått något större
            genomslag i den konkreta alkoholpolitiken.
          </note>
          <note>
            Det är mycket som är på gång. Vi har häromåret fattat beslut
            om en ny EU-anpassad alkohollag. Vi ser hur vingrossister nu står
            i kö för att börja köpa från utlandet via direktimport. Vi vet
            att Systembolaget står inför en ny roll och att livsmedelshandlare
            har förväntningar på att kunna införa nya alkoholprodukter i sitt
            sortiment. Å andra sidan ser vi att WHO-
          </note>
          <note>
            målet om reducering av alkoholkonsumtionen med
          </note>
          <note>
            25 % till år 2000 blir allt avlägsnare.
          </note>
          <note>
            Vi vill för vår del att vi skall kunna återgå till den traditionella
            restriktiva alkoholpolitik som vi är vana vid i Sverige. Vi har
            därför till detta betänkande avgett ett antal reservationer. Argumenten
            finns i våra reservationer. Jag tänker därför inte upprepa dem
            här från talarstolen. I en reservation om försäljning av folköl
            har Roland Larsson lämnat en utförlig argumentation, och den instämmer
            vi i.
          </note>
          <note>
            För tids vinnande skall jag därför yrka bifall bara till reservation
            17. Den handlar om minibarer. Vi tycker att det är ett främmande
            element i svensk alkoholpolitik.
          </note>
          <note type="speaker">
            Anf. 106 CHATRINE PÅLSSON (kds)
          </note>
          <note>
            Herr talman! Alkoholen har varit och är fortfarande vårt lands
            största medicinska samhällsproblem. Vi vet att sjukdomstillstånd
            kan uppkomma genom en hög tillfällig alkoholkonsumtion, dvs. det
            vi brukar kalla alkoholförgiftning, men de är oftast en följd
            av långvarigt missbruk.
          </note>
          <note>
            En rad olika kroppsdelar kan då drabbas genom direkta alkoholskador,
            t.ex. lever, bukspottkörtel, mage, muskler och hjärna. Psykiska
            sjukdomar är vanliga på grund av den livsföring som kroniska missbrukare
            ofta har. Detta gäller också indirekta alkoholskador som lunginflammation,
            näringsbrist osv. Dessutom vet vi att infektionsskyddet sätts
            ned genom alkoholkonsumtion.
          </note>
          <note>
            Personskador till följd av olyckor och våld är ofta orsakade
            av berusning. Sedan vet vi att långvarigt missbruk ökar skaderisken
            genom att skelettet blir skörare. Jag skulle kunna göra den här
            listan lång om hur farligt det är med för hög alkoholkonsumtion.
          </note>
          <note>
            Samtidigt vet vi att på många arbetsplatser, bland trafikoffer
            och deras anhöriga och hos barn till missbrukande föräldrar finner
            vi en verklighet som motiverar ett offensivt folkhälsoarbete för
            att nedbringa alkoholkonsumtionen. Alkoholen spelar också en stor
            roll i alla typer av våldsbrott. Det har vi haft uppe här i kammaren
            flera gånger.
          </note>
          <note>
            Vi vet att undersökningar visar att 75 % av alla våldsbrott är
            alkoholrelaterade. Socialarbetare och poliser har erfarenheter
            av att en ökad alkoholkonsumtion bland ungdomar skapar en grogrund
            för narkotikamissbruk. Det är ingen som prövar narkotika nykter,
            brukar det heta.
          </note>
          <note>
            Humanitärt, socialt och samhällsekonomiskt är vinsterna därför
            mycket stora om vi kan sänka den totala alkoholkonsumtionen.
          </note>
          <note>
            Den svenska alkoholpolitiken är formad utifrån erfarenheterna
            av de allvarliga sociala konsekvenserna som ett alkoholmissbruk
            leder till. Alkoholpolitiken är en del av socialpolitiken.
          </note>
          <note>
            De viktigaste delarna i den svenska alkoholpolitiken är ju punktbeskattningen
            av alkoholhaltiga drycker och försäljningsmonopolet. Båda dessa
            åtgärder begränsar alkoholkonsumtionen och därmed alkoholens skadeverkningar.
          </note>
          <note>
            Herr talman! Regering och riksdag har fastställt målet för den
            svenska alkoholpolitiken. Mellan år
          </note>
          <note>
            1980 och år 2000 skall totalkonsumtionen av alkohol minska med
            minst 25 %.
          </note>
          <note>
            Nu kan vi läsa följande i den nationella handlingsplanen: Ledningsgruppen
            vill framhålla vikten av att alkoholpolitikens 25-procentsmål
            ligger fast, även om det kommer att ta längre tid att uppnå målet.
            Den registrerade alkoholförtäringen har från 1980 till 1994
          </note>
          <note>
            endast minskat med 5 %. Att nå 25-procentsmålet under de få år
            som återstår till sekelskiftet framstår därmed som orealistiskt,
            särskilt med tanke på att alkoholpolitikens instrument nu försvagats.
            Ledningsgruppen ser det som väsentligt att den förestående preventiva
            satsningen präglas av realism och medvetenhet om de förändrade
            förutsättningarna. Mot denna bakgrund vill ledningsgruppen formulera
            följande mål. Målet under de närmaste åren är att alkoholkonsumtionen
            kan förbli på en oförändrad nivå.
          </note>
          <note>
            Jag beklagar att man har kommit fram till den målsättningen.
            Jag tror nämligen att när vi här i Sveriges riksdag tillsammans
            med Världshälsoorganisationen fattar beslut i demokratisk ordning
            är det viktigt vi gör allt för att uppnå dessa mål. Jag hoppas
            att vi skall kunna bli mer offensiva för att uppnå målet.
          </note>
          <note>
            Vi vet att ungdomars alkoholkonsumtion ökar kraftigt. Enligt
            undersökningar kan man se att de yngsta dricker folköl oftare
            och att de dricker alltmer per gång. De senaste fem åren har konsumtionen
            av folköl stigit med ca 25 % bland niondeklassarna.
          </note>
          <note>
            Hur ser då konsumtionsmönstret ut, och hur tänker de unga om
            folkölet? För att ta reda på det har Ungdomens Nykterhetsförbund
            uppdragit åt alkoholforskaren Stig Helling att göra djupintervjuer
            med ungdomar kring deras förhållande till alkohol i allmänhet
            och folköl i synnerhet. Undersökningen omfattar 32
          </note>
          <note>
            ungdomar mellan 14 och 19 år. Deras förhållningssätt och resonemang
            kring folköl kan mycket väl antas vara typiska för svenska ungdomar.
          </note>
          <note>
            Herr talman! 24 av ungdomarna hade sin alkoholdebut knuten till
            folköl. 4 av de undersökta gjorde sin alkoholdebut när de var
            12 år eller yngre, 23 när de var 13-14 år och 4 vid 15 år. En
            drack inte alkohol.
          </note>
          <note>
            Ungdomarna uppger att de dricker folköl för att det är lätt att
            få tag på det, det är billigt och några tycker att det smakar
            gott och det ger en lättare kontrollerbar berusning.
          </note>
          <note>
            Herr talman! Detta är argumenten bakom att vi stöder reservation
            13 som Roland Larsson har pläderat för. Vi är tvungna att få tillbaks
            de regler som gällde tidigare för folkölet. Detta är inkörsporten
            för ungdomarna.
          </note>
          <note>
            Herr talman! Samtidigt vill jag påminna om att barn inte är utvecklade
            så att de tål alkohol på samma sätt som vuxna. Det är ytterligare
            ett argument för att vi måste skjuta upp alkoholdebuten.
          </note>
          <note>
            Samtidigt diskuteras runt omkring oss att införa en
          </note>
          <note>
            20-årsgräns, och man har även infört den i vissa länder. Då kommer
            jag till nästa reservation som jag vill yrka bifall till, nämligen
            reservation 7.
          </note>
          <note>
            Allt fler länder har genomfört den här åldersgränsen. Norge och
            Finland har en 20-årsgräns, för att ta några exempel. I USA är
            det regel att man skall vara
          </note>
          <note>
            21 år för att få köpa alkohol trots att man blir myndig vid 18
            års ålder. Anledningen till detta är att tidig alkoholdebut riskerar
            att leda till alkoholberoende senare i livet. Det har man också
            bekräftat.
          </note>
          <note>
            En majoritet av ledamöterna i den alkoholpolitiska kommissionen
            har i sitt huvudbetänkande rekommenderat en enhetlig åldersgräns,
            alltså även på restaurang, på 20 år. Därför har vi skrivit reservation
            7.
          </note>
          <note>
            Herr talman! Det finns även ekonomiska skäl till varför vi måste
            ha en offensiv alkoholpolitik, och jag vill avsluta med dem. Inte
            minst de moderata vännerna brukar ju vara mycket pigga på att
            diskutera olika ekonomiska besparingar.
          </note>
          <note>
            Anders Johnson, som är statsvetare här i Stockholm, har gjort
            en hel del undersökningar av vad det kostar. Det var väl egentligen
            Anders Johnson som myntade uttrycket: 100 miljarder kostar supen.
          </note>
          <note>
            Där kan man se att vårdkostnaderna är ungefär 15
          </note>
          <note>
            miljarder. Jag tänkte på det nu när varenda kommun och landsting
            kämpar hårt med ekonomiska besparingar. Vi har helt enkelt inte
            råd att ha en så här hög alkoholkonsumtion. Tillverkning och distribution
            kostar 16 miljarder kronor. Produktionsbortfallet kostar 45 miljarder,
            egendomsskador 2 miljarder och förebyggande åtgärder 4 miljarder.
            Då finns det ändå kostnader som inte kan räknas. Jag tänker på
            de familjer och andra närstående som finns bakom alkoholmissbrukarna
            i vårt land och på de barn som växer upp under dessa förhållanden.
          </note>
          <note>
            Det är väldigt viktigt, om karta och verklighet inte stämmer
            överens, att vi ser att det är verkligheten vi måste gå efter.
            Vi måste försöka få fram bra förslag för att minska alkoholkonsumtionen.
            Jag lovar att vi från kristdemokratiskt håll är beredda att pröva
            allt för att få en bra och en god miljö i hela vårt land.
          </note>
          <note>
            Jag vill förtydliga att jag för tids vinnande yrkar bifall bara
            till reservation 7.
          </note>
          <note>
            Anf. 107 ANNIKA JONSELL (m) replik
          </note>
          <note>
            Herr talman! Vi är här helt överens om att det finns riktigt
            mycket elände kopplat till överkonsumtion och missbruk av alkohol.
            Men även socialassistenter, poliser, sjukvårdspersonal och andra
            som kommer i kontakt med detta elände fortsätter själva att i
            sitt normala liv bruka, använda alkohol, för det mesta på ett
            ansvarsfullt sätt. De flesta av oss politiker dricker också alkohol.
            Jag kan inte se hur världen skulle bli bättre om vi som brukar
            alkohol på ett normalt sätt minskade vår konsumtion eller slutade.
          </note>
          <note>
            Jag kan inte tycka annat än att det måste vara fel att inrikta
            kraften och resurserna på att minska totalkonsumtionen, när det
            är missbruket som är det intressanta. Genom att ensidigt slå mot
            totalkonsumtionen begränsar man bara normalt, sunt bruk av alkohol
            och öppnar för hembränning och smuggling.
          </note>
          <note>
            Anf. 108 CHATRINE PÅLSSON (kds) replik
          </note>
          <note>
            Herr talman! Om man drar konsekvenserna av vad
          </note>
          <note>
            Annika Jonsell säger, skulle det öppna för väldigt mycket som
            i dag är förbjudet på detta område om vi från den här kammaren
            skulle tro och säga att hembränningen skulle öka. Vad vi fastmer
            måste säga och vara överens om är, att om vi har antagit ett mål
            om en 25-procentig minskning av alkoholkonsumtionen är vi också
            tvungna att försöka arbeta efter detta i demokratisk ordning.
          </note>
          <note>
            Jag vill också säga till Annika Jonsell att attityden till alkohol
            är väldigt viktig. Det är viktigt att vi har respekt för människor
            som inte brukar alkohol. Det är viktigt att vi ser till att det
            inte sker överkonsumtion.
          </note>
          <note>
            Jag har haft som utgångspunkt i mitt anförande - jag brukar alltid
            ha det när jag pratar i de här frågorna -
          </note>
          <note>
            våra barn och ungdomar, som de facto kanske luras in i det här
            av olika skäl.
          </note>
          <note>
            Jag tycker att det är oerhört viktigt att det finns information
            på alkoholförpackningar om att det är skadligt och farligt, och
            man måste följa upp de beslut som har fattats. Jag hoppas att
            vi är överens om målsättningen att alkoholkonsumtionen skall minska,
            speciellt bland dem som konsumerar mycket.
          </note>
          <note>
            Anf. 109 ANNIKA JONSELL (m) replik
          </note>
          <note>
            Herr talman! Vad jag menar när jag tar upp just hembränning är,
            att om man ensidigt tittar på totalkonsumtion ser man inte allt
            det missbruk som sker av t.ex. hembränd sprit och insmugglad sprit
            och därmed det som kanske är det allra största problemet.
          </note>
          <note>
            Jag håller med om att det är viktigt vilken attityd man har till
            alkohol och att det i grunden självfallet måste handla om att
            respektera den som väljer att inte bruka alkohol. Men framför
            allt handlar det om att människor i första hand skall ta sitt
            eget ansvar, men om någon inte klarar av det och verkligen behöver
            hjälp är det där som vi från politikernas och det offentligas
            sida skall inrikta våra resurser. Då skall vi verkligen också
            göra det bra.
          </note>
          <note>
            Anf. 110 CHATRINE PÅLSSON (kds) replik
          </note>
          <note>
            Herr talman! Jag hoppas att vi är överens om att man när man
            arbetar med en sådan här svår problematik måste arbeta både långsiktigt
            och kortsiktigt.
          </note>
          <note>
            Jag tycker att det är bra att mer ansvar har lagts ut nära människorna,
            ute i kommunerna, för att om möjligt få en bättre bild av situationen.
          </note>
          <note>
            Jag hoppas också att de sociala myndigheterna känner just detta
            med den tidiga upptäckten som sitt ansvar. När det gäller det
            är det viktigt att vi aldrig ger tappt i fråga om att arbeta mot
            det som vi inte accepterar i samhället, och det tror jag att man
            kommer att göra från kommunernas sida.
          </note>
          <note type="speaker">
            Anf. 111 RINALDO KARLSSON (s)
          </note>
          <note>
            Herr talman! Till detta betänkande finns 21 reservationer, och
            det kan då verka som att det är väldigt livat i detta utskott.
            Men jag måste säga att jag ändå tycker att vi är rätt överens
            i denna fråga. Det är Moderaterna som i vanlig ordning kör sin
            egen väg.
          </note>
          <note>
            Jag vill redan från början yrka bifall till utskottets hemställan
            och avslag på samtliga reservationer.
          </note>
          <note>
            I det här betänkandet behandlar vi många viktiga sakfrågor, som
            skall hjälpa oss att minska den totala alkoholkonsumtionen. Det
            är många åtgärder som tillsammans borde ge det resultatet.
          </note>
          <note>
            Vi är alla också överens om att det är upplysning och information
            som är grunden för att hålla konsumtionen nere. Därför är det
            viktigt att alla i samhället tar till sig de beslut som vi fattar
            i denna kammare.
          </note>
          <note>
            Vi vet att det finns informationsproblem i samhället. Här har
            Folkhälsoinstitutet en stor uppgift. Riksdagen har anslagit stora
            summor för detta viktiga ändamål.
          </note>
          <note>
            Vi vill också uppmana dem som har ansvaret ute i skolorna, närmast
            kommunerna, att ge de unga information om de skador och problem
            som droger innebär. Skolverket har ett bra material, som man bör
            utnyttja.
          </note>
          <note>
            Vi vet också, som har sagts här, att folkölet är ett stort problem
            och är en stor risk för våra unga, t.o.m.
          </note>
          <note>
            för våra barn. Denna fråga måste vi noga följa, och vi måste
            vidta de åtgärder som behövs.
          </note>
          <note>
            Ett stort ansvar åvilar dem som i dag försäljer folköl. Om man
            inte gör en drastisk förbättring - jag betonar drastisk förbättring
            - över tillsynen måste vi återkomma i denna fråga. Det är också
            regeringen helt medveten om.
          </note>
          <note>
            Det är också viktigt att betona att vi alla måste ta ansvar för
            att se till att det finns nyktra alternativ ute i samhället.
          </note>
          <note>
            Alla måste delta i informationen och upplysningarna om alkoholens
            risker. Därför är utskottet positivt till de insatser som bl.a.
            Systembolaget gör i sin information. På Systembolaget verkar man
            vara väl medveten om sitt monopol.
          </note>
          <note>
            När det gäller Systembolagets öppettider är de en del av den
            restriktiva alkoholpolitiken, och det är riksdagen som skall avgöra
            om något annat skall ske.
          </note>
          <note>
            Jag skulle vilja kommentera en del av de reservationer som är
            bilagda detta betänkande, närmast reservation nr 1 av Moderaterna,
            som handlar om inriktningen av alkoholpolitiken.
          </note>
          <note>
            En stor majoritet av utskottet ställer sig bakom den s.k. totalkonsumtionsmodellen,
            vilket innebär att en ökad tillgänglighet till alkohol automatiskt
            innebär att fler dricker och fler människor skadas. Det är därför
            förvånande att Moderaterna inte är beredda att solidariskt ställa
            upp för de människor som på detta sätt råkar illa ut. Alla är
            överens om att överkonsumtion av alkohol är ett jättestort problem
            och att det i första hand drabbar den enskilde, men också familjen
            och samhället. Vi vet också vad som händer med människor som överkonsumerar,
            inte minst det våld som pågår i detta samhälle.
          </note>
          <note>
            Det kan väl inte vara någon stor uppoffring för dem som klarar
            av alkoholen att acceptera vissa restriktioner för att solidariskt
            följa och stödja dem som inte klarar av den.
          </note>
          <note>
            Alkoholen är både en medicinsk och en social fråga, och den slår
            alltid hårdast mot dem som har det sämsta skyddsnätet, dvs. de
            svagaste. Men ett är gemensamt för alla som råkar ut för detta
            problem, och det är att det är en tragedi.
          </note>
          <note>
            Vi har i denna kammare lovat att den totala konsumtionen av alkohol
            skall minska utifrån WHO:s mål, men då måste vi alla göra allt
            för att hjälpa till och dra åt rätt håll.
          </note>
          <note>
            Många av oss tycker att alkoholen har en positiv inverkan under
            vissa förhållanden. Men att i reservationen peka på att det är
            bra för hälsan är väl ändå att ta i, när vi samtidigt vet hur
            många som dör i alkoholrelaterade sjukdomar.
          </note>
          <note>
            Reservation nr 4 handlar om Systembolagets detaljmonopol. Då
            vet vi att vi i detta fall har monopolet som en del av alkoholpolitiken.
            Även här står Moderaterna ensamma i sin kritik. Jag tycker att
            det är tråkigt att man inte kan se skillnaden mellan alkohol och
            annan verksamhet som vi alla vill skall utsättas för konkurrens.
          </note>
          <note>
            Vi har väl alla våra käpphästar, men nog skulle det ändå vara
            bra om vi släppte en del låsningar och satte människan i centrum
            när det gäller det bästa för folkhälsan. Vi behöver en nationell
            samling i dessa frågor.
          </note>
          <note>
            Jag tycker att det är tråkigt och allvarligt att en fråga som
            alkoholen skall skilja oss andra och Moderaterna åt. Måste man
            profilera sig i en fråga som ställer till så mycket elände för
            den enskilde och för den utsatta?
          </note>
          <note>
            Jag vill fråga Annika Jonsell, som är en ung företrädare för
            Moderaterna: Skulle det inte vara bra för oss alla om vi med gemensamma
            krafter försökte komma till rätta med detta problem? Vi vet ju
            att det i dag finns krafter som vill påverka vår alkoholpolitik
            utifrån - jag tänker då närmast på EU.
          </note>
          <note>
            Reservation nr 12 av Vänsterpartiet och reservation nr 10 av
            Folkpartiet har i stort sett samma argumentering. Båda berör ansvaret
            för tillsyn av dem som har tillstånd att sälja alkoholhaltiga
            drycker. Båda uttrycker oro för att tillsynen blir eftersatt.
          </note>
          <note>
            Jag måste försiktigtvis påpeka att minnet är litet kort i den
            här frågan. Kravet på en förändring kom ju till på grund av att
            tillsynen var nästan obefintlig. Jag är väl medveten om att det
            på senare år börjat röra på sig litet grand i Stockholm, men såsom
            ofta sker här i kammaren, även på andra områden, lägger vi här
            an ett Stockholmsperspektiv. Jag vill försynt påpeka att det finns
            några hundra kommuner också utanför tullarna i Stockholm. Där
            är denna fråga väl förankrad.
          </note>
          <note>
            Det är kommunerna som bäst känner till de lokala förhållandena
            och som nu genom avgifter får resurser att kolla upp dem som har
            tillstånd.
          </note>
          <note>
            Jag vill än en gång uttrycka min och utskottets uppskattning
            av de åtgärder som vidtagits här i Stockholm när det gäller krogsanering
            under ledning av landshövding Ulf Adelsohn. Det tycker vi är bra!
          </note>
          <note>
            Jag vill också med bestämdhet betona att det beslut om tillsynen
            som denna riksdag fattade inte lägger några hinder i vägen för
            samordning mellan kommuner och länsstyrelsen om man så vill. Om
            man därigenom skulle komma till rätta med de problem som förekommer
            i en del av restaurangrörelsen skulle jag t.o.m. rekommendera
            en sådan samordning.
          </note>
          <note type="speaker">
            Anf. 112 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! Först noterar jag med tillfredsställelse Rinaldo
            Karlssons kommentar om att man tänker återkomma om inte en drastisk
            förbättring äger rum på de svaga punkter som vi har pekat på i
            våra reservationer.
          </note>
          <note>
            När det sedan gäller länsstyrelserna begär vi just att det arbete
            som sker i storstäderna inte skall hindras av nuvarande lag. Man
            kan alltså komplettera lagen.
          </note>
          <note>
            Ulf Adelsohn och hans medarbetare har särskilt poängterat detta
            i ett brev till regeringen. De skriver att lagstiftningen därmed
            skulle förändras så att både länsstyrelserna och kommunerna får
            rätt att återkalla serveringstillstånd beroende på ekonomiska
            missförhållanden, medan kommunerna har huvudansvaret för sanktioner
            på rent alkoholpolitiska grunder. Detta skulle underlätta arbetet
            i storstäderna. Den här uppfattningen delas också av landshövdingar
            ute i landet.
          </note>
          <note>
            Anf. 113 ANNIKA JONSELL (m) replik
          </note>
          <note>
            Herr talman! Rinaldo Karlsson frågar om jag som är ung inte tycker
            att det vore bra om vi kunde komma till rätta med de här problemen.
            Jo, självklart tycker jag det. Det är därför jag står bakom Moderaternas
            alkoholpolitik, som syftar just till att begränsa det som är problem
            med alkoholen - inte alkoholen i största allmänhet.
          </note>
          <note>
            Rinaldo Karlsson frågar om inte vi moderater kan tänka oss att
            ställa upp och vara solidariska med dem som verkligen har det
            svårt. Jag tycker att det är detta om något som vår politik går
            ut på. Jag har nu upprepat så många gånger att jag nästan känner
            mig tjatig att vi vill lägga kraften och resurserna just på att
            hjälpa dem som har det svårt, dem som har problem med alkoholen.
          </note>
          <note>
            Anf. 114 RINALDO KARLSSON (s) replik
          </note>
          <note>
            Herr talman! Vi övriga i den här kammaren - jag tror att jag
            törs svara för alla övriga - vill att människor över huvud taget
            inte skall få de här problemen.
          </note>
          <note>
            Vi menar att om totalkonsumtionen ökar så kommer fler in i alkoholberoende.
            Är människor redan inne i ett beroende så är det helt självklart,
            precis som Annika Jonsell säger, att man skall rikta åtgärderna
            mot dem. Men varför skall denna riksdag sitta med händerna i byxfickorna
            och vänta tills människorna är nedsupna och då vidta åtgärder?
            Det är väl ändå i linje med en humanistisk syn att vidta förebyggande
            åtgärder? Det ena behöver ju inte förta det andra.
          </note>
          <note>
            Ingen kan förneka att om det är mycket alkohol i omlopp så blir
            det både fler påverkade och fler skadade. Det är ett känt förhållande
            i hela västvärlden, och detta är en faktor som ni måste erkänna.
          </note>
          <note>
            Naturligtvis skall vi ta hand om dem som har problem och rikta
            insatserna dit - men helst före.
          </note>
          <note>
            Anf. 115 ANNIKA JONSELL (m) replik
          </note>
          <note>
            Herr talman! Jag kan inte låta bli att tycka att som en konsekvens
            av detta borde de politiker som står för en begränsning av totalkonsumtionen
            dra sitt strå till stacken och bli nykterister allihop. Då hade
            de ju verkligen hjälpt till att begränsa totalkonsumtionen.
          </note>
          <note>
            Men jag kan inte se hur det faktiskt skulle hjälpa dem som verkligen
            behövde hjälp. I linje med detta resonemang är det dock vad företrädare
            för denna linje borde göra.
          </note>
          <note>
            Anf. 116 RINALDO KARLSSON (s) replik
          </note>
          <note>
            Herr talman! Det är helt klart att storbrukarna bidrar väldigt
            mycket till totalkonsumtionen. För normaldrickare blir det mer
            marginellt. Vi vet, även utifrån hur det ser ut ute i världen,
            att det är hos stordrickarna vi hittar de största riskerna. Även
            de som anser sig vara "normala" brukare måste ta ansvar för människor
            som har problem.
          </note>
          <note>
            Jag kan inte förstå Moderaterna i det här fallet.
          </note>
          <note>
            Om någon annan gör det så är det ju jättebra.
          </note>
          <note type="speaker">
            Anf. 117 THOMAS JULIN (mp)
          </note>
          <note>
            Herr talman! När det gäller narkotika är de flesta överens om
            att en restriktiv hållning är det bästa. De flesta önskar också
            ett narkotikafritt samhälle.
          </note>
          <note>
            Men när det gäller alkoholen, som berör så många fler och som
            ställer till de verkligt stora problemen i samhället, skiljer
            sig åsikterna märkbart åt. Ändå är det alkoholen som ligger bakom
            den största delen av våldet i samhället. Det är alkoholen som
            ligger bakom många familjetragedier, och det är alkoholen som
            står för en stor del av ohälsan. Därför är det viktigt att vi
            har bra regler för alkoholhanteringen.
          </note>
          <note>
            Det är bl.a. viktigt att lyfta fram vikten av information och
            av att i god tid hitta och hjälpa barn i missbrukarmiljöer. Det
            har man gjort i det här betänkandet. Genom det har bl.a. många
            motionskrav från en flerpartimotion tillgodosetts.
          </note>
          <note>
            I de motioner som behandlas i dag återfinns en del idéer som
            tidigare varit uppe till diskussion men som är lika aktuella i
            dag. Det gäller bl.a. motionen om folkölet. Ökningen av ungdomsfylleriet
            har redan beskrivits i dag. Mycket av detta fylleri beror på folkölet,
            och det är oroväckande. Det finns därför all anledning att återinföra
            tillståndsplikten för detaljhandel och servering. Jag ställer
            mig därför bakom reservation nr 13, mom. 21.
          </note>
          <note>
            När alkohollagen förändrades för ett år sedan ansåg vi i Miljöpartiet
            att minibarer inte skulle vara tillåtna. Eftersom vi inte har
            ändrat ståndpunkt i den frågan ställer jag mig bakom Stig Sandströms
            reservation nr 17, mom. 24.
          </note>
          <note>
            Langning och hembränning i kombination är ett stort problem som
            främst drabbar ungdom och många gånger de allra yngsta, de som
            kan ha svårt att få tag på starkvaror på annat sätt.
          </note>
          <note>
            Jag delar därför inställningen i Folkpartiets motion
          </note>
          <note>
            So223, nämligen att det är av största vikt att opinionsbildningen
            mot langning och alkohol förbättras och att polisen ges ökade
            möjligheter att göra insatser på det här området. Jag ställer
            mig därför bakom
          </note>
          <note>
            Barbro Westerholms reservation 20 under mom. 27.
          </note>
          <note>
            I övrigt ställer jag mig bakom betänkandet.
          </note>
          <note type="speaker">
            Anf. 118 STEN ANDERSSON (m)
          </note>
          <note>
            Herr talman! Nu är årets alkoholdebatt i riksdagen snart slut,
            och som vanligt har förbuden, pekpinnarna och klåfingrarna haglat
            över församlingen. Debatten har inte minst präglats av dubbelmoral,
            men det är en egenskap som är bra att ha: tappar man en så har
            man en kvar, och det är alltid praktiskt.
          </note>
          <note>
            Om vi ser oss om utanför det här huset kan vi konstatera att
            den svenska alkoholpolitiken är ett stort misslyckande. WHO-målet
            kommer inte att uppnås.
          </note>
          <note>
            Om vi lägger samman all alkoholkonsumtion i Sverige visar den
            i stället säkert i praktiken en ökning. Men vi fortsätter att
            agera på ett sätt som gör att våra uppdragsgivare, alltså väljarna,
            inte riktigt förstår vad vi sysslar med. Vi skapar i all välmening
            lagar som i det här fallet inte accepteras av många utanför det
            här huset. Det i sin tur skapar ett förakt för den här kammaren,
            demokratin och det vi sysslar med.
          </note>
          <note>
            Jag vill, herr talman, hävda att vi har de alkoholproblem bland
            ungdomar som vi har i dag på grund av vår alkoholpolitik. Man
            kan slå upp snart sagt vilken dagstidning som helst och läsa om
            alkoholproblemen som accelererar på våra skolor: hur lätt det
            är att få tag på hembränt, hur billigt det är och hur attraktivt
            det är bland skolungdomarna.
          </note>
          <note>
            När man har ungdomsfylleriproblem i en grannstad till min födelsestad,
            alltså i Helsingör, är det inte danska ungdomar som inte kan hantera
            sin spritkonsumtion utan det är svenska gästspelare som fördärvar
          </note>
          <note>
            Sveriges rykte men som samtidigt cementerar åsikten att den svenska
            alkoholpolitiken har totalhavererat.
          </note>
          <note>
            I betänkandet stöder moderaterna sent omsider ändå de tankegångar
            jag har om att vi borde tillåta vuxna människor att ta samma ansvar
            som de tillåts ta i andra länder i praktiskt taget hela världen.
            Vi säger också nej till att omyndigförklara myndiga medborgare.
            Annika Jonsell tog en del exempel på vad man får lov att göra
            i Sverige när man har blivit myndig. Jag skall ta ett till: Man
            kan få gifta sig, men köpa en flaska vin för att fira sitt eget
            bröllop är icke tillåtet om man inte har fyllt 20 år.
          </note>
          <note>
            Det kan ju inte vara fel på alla andra; det kan inte vara så
            att bara vi här i Sveriges riksdag har rätt. De regler som vi
            moderater propagerar för att införa i
          </note>
          <note>
            Sverige gäller trots allt i en relativt väl fungerande omvärld
            och bland relativt väl fungerande människor.
          </note>
          <note>
            Som en liten lustighet vill jag nämna att det ju ofta i debatten
            har påståtts att man har enorma alkoholproblem i Frankrike. Men
            jag såg en undersökning för en tid sedan som visade att franska
            kvinnor lever betydligt längre än svenska. Ingen skall väl försöka
            inbilla mig att inte franska kvinnor nåtts av i varje fall några
            stänk av männens vinkonsumtion. Vi kan alltså inte på något sätt
            hävda oss här i Sverige.
          </note>
          <note>
            Här har talats om förbud mot minibarer. Det förstår jag inte
            alls. De hotell som har minibarer har också en bar öppen. Den
            som har problem med alkoholen och måste ha alkohol kan ju bara
            gå ned till baren på hotellet, om man skulle stänga minibaren.
            Är det reservanternas mening att man skall stänga hotellbarerna
            också?
          </note>
          <note>
            En annan sak som är obegriplig och där det saknas logik är att
            nu kommer det förslag om att man skall höja åldersgränsen för
            att få inhandla alkohol på lokal till 20 år. Däremot har en 16-årig
            servitris rätt att avgöra om en person är under 20 eller ej. Detta,
            herr talman, går inte ihop!
          </note>
          <note>
            Till sist måste jag säga att jag är förvånad över att vi fortfarande
            matar IOGT/NTO med så mycket pengar. Det är en organisation som
            totalt har misslyckats, som tappar medlemmar i stor omfattning.
            När vi i dag sparar pengar i Sverige borde vi spara pengar på
            IOGT/NTO - inte därför att vi inte skall informera utan därför
            att vi skall informera på ett betydligt bättre sätt än den organisationen
            hittills gjort.
          </note>
          <note type="speaker">
            Anf. 119 PER BILL (m)
          </note>
          <note>
            Herr talman! När jag har lyssnat på den här debatten och när
            jag har läst betänkandet har jag insett att vi är ganska långt
            ifrån ett kontinentalt land med en sund dryckeskultur. Alltför
            många politiker här i riksdagen tror fortfarande att det är med
            monopol, förbud och skatter som man löser problemen med alkohol.
          </note>
          <note>
            Om man lever i den låtsasvärlden är det logiskt att ha ett systembolagsmonopol.
            Då är det också logiskt att förbjuda detta monopol att ha öppet
            på lördagar, och det är också logiskt att förbjuda t.ex. vinauktioner.
            Likt Annika Jonsell tror jag att de flesta människor i Sverige
            är fullt kapabla att köpa alkohol. Det viktiga för oss är att
            bryta monopolen och öka mångfalden.
          </note>
          <note>
            En sak som inte har diskuterats särskilt mycket i
          </note>
          <note>
            Sverige är att de svenska handlarna inte har samma sortimentsbredd
            som handlarna ute i Europa. Det betyder faktiskt att om de svenska
            livsmedelshandlarna efter att ha fått en alkohollicens fick möjlighet
            att sälja öl och vin skulle detta troligen sänka matpriserna.
            Det brukar ju vi här i kammaren försöka åstadkomma.
          </note>
          <note>
            Fru talman! Sverige har trots dagens deprimerande debatt ändå
            blivit ett väldigt mycket mer kultiverat mat- och vinland. Under
            de senaste 15 åren har det vuxit upp hundratals, ja, tusentals
            vinprovarklubbar.
          </note>
          <note>
            Vi har dessutom kockar, sommelierer, vinprovare, på toppnivå,
            och de har vunnit många mycket fina priser ute i världen.
          </note>
          <note>
            För mig är öl och vin en viktig del av svensk matoch dryckeskultur.
            Genom organisationer som
          </note>
          <note>
            Munskänkarna och Sommelierföreningen har vi lärt svenska folket
            att det är bättre att dricka litet grand av någonting som är gott
            än att berusa sig på någonting som är billigare och sämre.
          </note>
          <note>
            Om vi skall kunna fortsätta att få människor intresserade av
            öl och vin på det positiva sättet är det viktigt att vi ser till
            att man ökar mångfalden av bättre vin och bättre öl.
          </note>
          <note>
            Det finns två motioner vilkas förslag skulle göra det. Väldigt
            många restauranger har inte hängt med i den här utvecklingen.
            På många kinakrogar finns bara skräpviner. Jan Sandberg har i
            en motion föreslagit att man skulle kunna ta med sig ett eget
            vin till restaurangen. Jag har bott i Kalifornien, där det här
            systemet fungerar utmärkt. Restaurangen lägger på en liten avgift,
            en corkage fee, dvs. korköppningsavgift på 50
          </note>
          <note>
            eller 100 kr. Man kan alltså ta med sitt eget vin. På många krogar
            dubblar, tredubblar eller t.o.m. fyrdubblar man inköpspriset.
            Det medför att man inte dricker bra vin utan att man ofta dricker
            dåligt vin på krogen.
          </note>
          <note>
            I en annan motion har jag tillsammans med Birgitta Wistrand föreslagit
            att man skall tillåta vinauktioner i Sverige. Vinauktionen är
            en av de snabbast växande auktionsformerna i Europa. Det skulle
            verkligen ge oss stora möjligheter att få in ett bredare sortiment
            av viner.
          </note>
          <note>
            Systembolaget har i dag inte alls ett särskilt brett sortiment.
            I dag är det t.ex. mycket svårt att prova fyra årgångar av ett
            och samma vin, om man inte har en egen vinkällare och har sparat
            i många år. På samma sätt är det svårt att prova fyra fem viner
            från samma område. Detta är sådant som faktiskt är viktigt om
            man ser öl- och vinkultur som en positiv del av den svenska kulturen.
          </note>
          <note>
            Jag tycker att det är tråkigt att det bara är moderaterna som
            visar sig positiva i de här frågorna. Hela den här debatten har
            handlat om problem, problem och åter problem. Visst finns det
            problem med överkonsumtion, men det finns också möjligheter att
            via goda exempel och bra utbildning se till att människor dricker
            litet och bra i stället för mycket och dåligt.
          </note>
          <note>
            Min förhoppning är ändå att utskottet nästa år, nästnästa år
            eller året därpå skall inse att man inte behöver förbjuda allting
            som har med alkohol och vin att göra. Jag hoppas därför att det
            i framtiden inte skall behöva vara så att svenskarna packar ner
            sina vinflaskor och åker till Danmark, USA eller England för att
            där sälja sitt vin och sedan köpa nytt vin innan de åker hem.
            De pengarna skulle vår statskassa verkligen behöva.
          </note>
          <note>
            I likhet med Annika Jonsell vill jag för tids vinnande yrka bifall
            enbart till reservation 1.
          </note>
          <note type="speaker">
            Anf. 120 RINALDO KARLSSON (s)
          </note>
          <note>
            Fru talman! Jag är i alla fall glad, och jag hoppas verkligen
            att moderaterna inte skall få inflytande över den här kammaren
            när det gäller alkoholfrågor. Per
          </note>
          <note>
            Bill talade fint om fina viner m.m. Om man skulle få tag i dem
            billigt i varenda kvartersbutik, skulle väl tillgängligheten på
            redan i dag billiga viner öka.
          </note>
          <note>
            Jag tycker att vi skall ta varning av den folkölsdebatt vi har
            haft. Vi ser att tillgängligheten medför att konsumtionen av folköl
            ökar katastrofalt. Skulle man få tillgång till ännu starkare varor,
            kan vi ju tänka oss ungefär hur det skulle gå. I Kalifornien får
            de gärna göra hur de vill med vinerna, men jag hoppas att det
            inte går till på samma sätt i Sverige.
          </note>
          <note type="speaker">
            Anf. 121 PER BILL (m)
          </note>
          <note>
            Fru talman! Jag är övertygad om att svenska livsmedelshandlare
            som har fått ett godkännande via ett licensförfarande skulle vara
            minst lika bra som dagens duktiga systembolag på att hålla ordning
            på den här handeln.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 20 §.)
          </note>
          <note>
            20 § Narkotikafrågor
          </note>
          <note>
            Föredrogs
          </note>
          <note>
            Socialutskottets betänkande 1995/96:SoU5
          </note>
          <note>
            Narkotikafrågor (skr. 1995/96:1)
          </note>
          <note>
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 122 LEIF CARLSON (m)
          </note>
          <note>
            Fru talman! Narkotikamissbruket är utan tvekan ett av vår tids
            stora problem, kanske rent av det största. I Sverige råder därför
            totalförbud mot all hantering av narkotika med undantag för medicinskt
            och vetenskapligt ändamål. Det finns en stark uppslutning bakom
            den restriktiva narkotikapolitiken att på alla nivåer och områden
            markera ett avståndstagande från narkotikan som företeelse. Detta
            är något som vi alla är överens om. Det visar sig också i stort
            sett av detta betänkande. Jag tar därför inte upp frågor runt
            narkotikapolitiken i allmänhet utan koncentrerar mig på den motsättning,
            den etiska konflikt, som finns i detta betänkande vad gäller narkotikapolitik
            och vårdpolitik.
          </note>
          <note>
            Vi är ju nämligen också överens om att aids är en av de allvarligaste
            sjukdomarna vi har samt att insatser för att begränsa spridningen
            av det sjukdomsframkallande hiv-viruset är ytterst viktiga. Eftersom
            riskgrupperna för hivsmitta bl.a. innefattar sprutnarkomaner -
            smittan sprids genom blodkontakt där användandet av en förorenad
            spruta eller kanyl för infektionen vidare - så uppstår en konflikt
            med den restriktiva narkotikapolitiken om man vill begränsa smittspridningen
            genom att tillhandahålla rena sprutor. Här måste det närliggande
            goda målet att eventuellt minska smittspridningen nu, genom utdelning
            av rena kanyler och sprutor, ställas mot de signaler det sänder
            ut om samhällets inställning till narkotika och missbruk och vilka
            långsiktiga effekter det får på rekryteringen till narkotikamissbruk
            och därmed eventuell ökad risk för smittspridning i framtiden.
            Vilka signaler får polis och socialtjänst genom utdelandet av
            sprutor? Skall de ingripa mot ett missbruk som andra representanter
            för samhället underlättar? De som delar ut sprutor stödjer på
            sätt och vis ett beteende som finansieras genom kriminell verksamhet,
            brott och prostitution. Hur skiljer polisen på legalt utdelade
            sprutor och illegalt överkomna sprutor som skall konfiskeras?
          </note>
          <note>
            Fru talman! Enligt min mening står försöksverksamheten med att
            tillhandahålla de verktyg som behövs för att kunna injicera narkotika
            i klar strid med en restriktiv hållning till narkotikamissbruk
            och kan inte rättfärdigas av en förmodad effekt på smittspridningen.
            Uppfattningen att utdelning av sprutor och kanyler till narkotikamissbrukare
            skulle leda till en minskad smittspridning menar jag inte är starkt
            underbyggd, men framför allt så helgar inte ändamålet medlen.
            En fortsatt försöksverksamhet med utbyte av sprutor och kanyler
            kan skapa osäkerhet både i Sverige och i övriga Europa om vad
            svensk narkotikapolitik står för och ge legaliseringsivrarna vatten
            på sin kvarn.
          </note>
          <note>
            Fru talman! Det ter sig därför verklighetsfrämmande att samma
            riksdag som säger sig stå för en utomordentligt restriktiv narkotikapolitik
            också medger att redskapen för att utöva missbruket tillhandahålls
            av samhället. Detta underlättar ju fortsatt missbruk och medverkar
            till ökad brottslighet och kan dessutom underlätta inträdet i
            sprutmissbruk. Den helt nye missbrukaren är ofta rädd för infektioner
            som han vet att han kan få genom sprutor, och det avhåller honom.
            Den rädslan kan övervinnas genom att rekrytören erbjuder rena
            sprutor från sjukvården. Endast 70 % av sprutorna har utlämnats
            mot återlämnande av begagnade. 30 % har gått ut i cirkulationen
            utan motprestation! Med största sannolikhet har många av de sprutorna
            blivit lock- och handelsvaror.
          </note>
          <note>
            Fru talman! En kriminalisering av narkotikamissbruket och en
            kraftigt fördömande attityd från samhället mot alla former av
            narkotika går inte ihop med utdelning av sprutor och kanyler till
            narkotikamissbrukare. Budskapet blir svårtolkat, motsägelsefullt
            och demoraliserande. Den önskade effekten av den restriktiva hållningen
            riskerar att utebli eller i varje fall att kraftigt försvagas.
            Budskapet måste stödja och förstärka ett personligt ansvarstagande,
            som är det enda verkligt effektiva sättet att stoppa smittspridningen.
            Den bedrivna verksamheten motverkar snarast den enskildes möjligheter
            att överväga sitt ansvar och sin personliga livsföring.
          </note>
          <note>
            Man kan gott säga att ytterligheter inom vårdfilosofin tillåts
            sabotera den restriktiva narkotikapolitik som vi är ense om, samtidigt
            som den tillåts undergräva den enskildes möjligheter att ta personligt
            ansvar.
          </note>
          <note>
            Försöksverksamheterna i Lund och Malmö har inte påvisat några
            säkra positiva effekter från smittspridningssynpunkt. Inte heller
            finns det några belägg för att verksamheterna har påverkat missbruksutvecklingen.
            Som redan sagts visar Socialstyrelsens rapport också att antalet
            återlämnade sprutor har varit litet.
          </note>
          <note>
            Detta kontrasterar mot att för fem år sedan återlämnades 99 %
            av sprutorna och 91 % av nålarna. Försöket tycks alltså drivas
            på ett något slappare sätt nu. Jag vill poängtera att det därför
            finns skäl att befara att sprutorna och kanylerna, såväl använda
            som oanvända, sprids bland missbrukarna. Även om man nu skärper
            reglerna talar det som hänt för att man rätt snart kan tappa greppet
            igen och åter får ett stort utflöde.
          </note>
          <note>
            Det är också uppenbart i Socialstyrelsens rapport att man inte
            kan förvänta sig att kunna nå en bättre vetenskaplig utvärdering
            av försöket än man nu fått, även om det tillåts fortsätta. Det
            måste dessutom vara en tidsgräns för s.k. försöksprojekt. Ett
            försök som inleddes hösten 1986 kan knappast vinna något på en
            förlängning.
          </note>
          <note>
            De kunskaper som försöket avsett ge måste vara klart redovisade.
            Uppenbarligen ger de inte mycket vägledning, och speciellt ger
            de ingen som helst grund för att verksamheten påverkat smittspridningen
            och missbruket på det sätt som tillskyndarna hoppats.
          </note>
          <note>
            Fru talman! Mot denna bakgrund tar vi moderater bestämt avstånd
            från fortsatt utbytesverksamhet av sprutor och kanyler till narkotikamissbrukare.
            Narkotika är ett dödligt gift och en stark drivkraft till brottsligt
            leverne. De möjliga vinster som man hoppats uppnå vad gäller smittspridning
            och reducering av missbruk som motiverat försöket har man inte
            kunnat belägga. Det i sig räcker för att verksamheten bör upphöra.
          </note>
          <note>
            Ännu starkare mot verksamheten talar enligt min mening det orimliga
            i att riksdagen skulle stå för två motsägande budskap. Det är
            inte etiskt acceptabelt. Vi har en skyldighet att vara tydliga
            just för att kunna påverka smittspridning och missbruk. Ingen
            tvekan om vår inställning får råda. Vi har sagt att insatserna
            för att bekämpa narkotikabrottslighet och drogmissbruk måste intensifieras.
            Då kan vi inte leverera dubbla budskap som kan medföra att vår
            inställning till narkotikabekämpningen kan misstros. Det vore
            ett svek mot dem som behöver vårt stöd - missbrukare, smittade,
            de som riskerar att bli smittade och våra brottsbekämpande myndigheter
            som behöver vårt stöd. Vi måste i stället mera satsa på information
            som påverkar attityder och beteenden samt på åtgärder som stärker
            människans ansvarskänsla för sig och sin omgivning.
          </note>
          <note>
            Vi skall inte ge hjälp till missbruk, utan vi skall hjälpa till
            när det gäller att bryta missbruk. Vi skall använda alla de goda
            medel som står till buds för att bekämpa spridningen av hiv. Utdelning
            av sprutor är inte ett sådant gott medel. I stället hotar det
            trovärdigheten i vår narkotikapolitik.
          </note>
          <note>
            Vi moderater anser att kampen mot hiv och aids och mot narkotikan
            skall föras med kraft och envishet och att samhället inte genom
            ord och handlingar skapar en risk för att den inriktningen undergrävs
            eller för att den ene sätts före den andre.
          </note>
          <note>
            Fru talman! Jag yrkar bifall till reservation nr 1.
          </note>
          <note type="speaker">
            Anf. 123 BARBRO WESTERHOLM (fp)
          </note>
          <note>
            Fru talman! Riksdagen har vid ett flertal tillfällen uttalat
            att målet för den svenska narkotikapolitiken är att skapa ett
            narkotikafritt samhälle. Därom råder full politisk enighet. Någon
            liberalisering av narkotikapolitiken är det inte tal om.
          </note>
          <note>
            Vi är också överens om att vi med all kraft måste bekämpa spridningen
            av hiv. Målet är givet: ett hivfritt samhälle. Vi har lyckats
            ganska väl i Sverige jämfört med många andra länder. Men faran
            lurar alltid runt knuten.
          </note>
          <note>
            Problemet är att medel som krävs för att nå det ena målet, ett
            hivfritt samhälle, kan upplevas stå i strid med medel som behöver
            användas för att nå det andra målet, ett narkotikafritt samhälle.
            Leif Carlson var inne på den etiska konflikten här. Vi har ju
            här att göra med ett etiskt problem av klassisk natur. För att
            lösa det på bästa sätt fordras det att vi på basis av fakta analyserar
            konsekvenserna av olika handlingsalternativ och väger olika lösningar
            mot varandra.
          </note>
          <note>
            Fakta är välkända och i korthet följande. Hivinfektionen är en
            i det närmaste hundraprocentigt dödlig sjukdom, för vilken vi
            inte har någon bot och inget vaccin. Narkotikamissbruk medför
            en överdödlighet, men på en helt annan nivå: 2-3 % per år för
            heroinmissbrukare och 1 % för amfetaminmissbrukare. Det går också
            att behandla och rehabilitera narkotikamissbrukare, även om det
            är svårt. Hivsmittan sprids ju dels via sexuellt umgänge, dels
            via blodsmitta -
          </note>
          <note>
            bl.a. genom att narkomaner delar infekterade sprutor.
          </note>
          <note>
            Mot bakgrund av dessa fakta har Världshälsoorganisationen kommit
            fram till att sprututbytesprogram i den form som utprövats i Malmö
            och Lund är det som man vill rekommendera för att hindra spridningen
            av hiv bland narkomaner. Det är genom dem som risken sedan är
            stor för en spridning ut i övriga samhället. Också en internationell
            sammanslutning, Parlamentariker mot aids, med säte i London är
            av samma uppfattning.
          </note>
          <note>
            Socialstyrelsens uppfattning har vi genom dess rapport. Men man
            kan också se att Socialstyrelsen inte är främmande för att låta
            speciella läkare få delta i sprututbytesverksamheten. Här i Sverige
            ser regeringen det hela dock fortfarande som ett försök som behöver
            vidare utprövas.
          </note>
          <note>
            Sprututbytesprogram enligt den skånska modellen innebär att man
            har hård kontroll på utdelningen av sprutor. 70 % återlämnande
            har angetts här. Men även siffran 85 % nämns. Man skärper hela
            tiden den här kontrollen. Man får också tillbaka sprutor som inte
            delats ut genom programmet, dvs. sprutor som kommit in på annat
            sätt.
          </note>
          <note>
            Man förenar denna utdelning med preventivmedelsrådgivning. Kondomer
            delas ut. Hivtestning sker.
          </note>
          <note>
            Narkomanvård erbjuds också. Genom det här sprututbytesprogrammet
            har ett stort antal tidigare okända narkomaner givit sig till
            känna och därmed har de kunnat erbjudas vård, behandling och rehabilitering.
          </note>
          <note>
            Uppföljningen har visat, vilket Socialstyrelsen poängterar, att
            programmet inte har lett till en spridning av narkotikamissbruket
            och att narkomanerna, till skillnad från narkomaner i Stockholm
            och Köpenhamn - med undantag för ett fåtal fall - förskonats från
            hivsmitta och också från hepatit.
          </note>
          <note>
            Det enda negativa fynd som dykt upp gäller samarbetet mellan
            hälso- och sjukvården och socialtjänsten. Det samarbetet har inte
            fungerat optimalt. Vi stryker i vår motion under att det här samarbetet
            behöver förbättras och att Socialstyrelsen och Folkhälsoinstitutet
            här har en viktig roll att spela.
          </note>
          <note>
            I den etiska konflikt som här föreligger har alltså
          </note>
          <note>
            Folkpartiet liberalerna kommit till en annan slutsats än Moderaterna,
            nämligen att sprututbytesprogram i den form som det genomförs
            i Skåne efter tillstånd och uppföljning av Socialstyrelsen borde
            kunna ses som en etablerad metod för att förebygga spridning av
            hiv. Det skulle kunna införas i områden där man anser sig ha behov
            av ett sådant program; under strikt kontroll och med möjligheter
            att stoppa det hela om det skulle leda fel.
          </note>
          <note>
            Socialdemokraterna, som representerar utskottsmajoriteten, stöder
            tanken på en fortsatt försöksverksamhet. Jag tror inte att man,
            när det gäller att bevisa nyttan av sprututbytesprogram, kommer
            längre genom att fortsätta i form av försök. Det skall i så fall
            vara utvecklingen av samarbetet mellan socialtjänsten och hälso-
            och sjukvården. Jag ser Socialdemokraternas ställningstagande
            i den här svåra etiska frågan som en insikt om vilka risker man
            löper om man skulle avbryta verksamheten i Skåne, med dess närhet
            till Köpenhamn där en stor andel av narkomanerna är hivinfekterade.
          </note>
          <note>
            Leif Carlson var inne på den etiska konflikten. I
          </note>
          <note>
            går läste jag Jerry Martingers artikel i Svenska Dagbladet och
            jag undrade då hur Moderaterna egentligen såg detta - om man såg
            en etisk konflikt. Det gör man uppenbarligen, som Leif Carlson
            har redovisat. Men hur långt har man analyserat konsekvenserna
            för inblandade parter?
          </note>
          <note>
            Jerry Martinger talar mycket om signaler, liksom
          </note>
          <note>
            Leif Carlson gör. Sprututbytesprogram skulle vara en signal om
            ett narkotikaliberalt samhälle. Under nästan tio år har det här
            programmet använts, men ändå har inte stöd givits för nämnda misstanke.
            Den signal som ett sprututbytesprogram sänder ut är enligt Folkpartiets
            mening att narkomaner, liksom andra människor i samhället, har
            rätt till en framtid. Under den tid då de försöker komma till
            rätta med sitt missbruk skall vi inte löpa risken att förstöra
            våra liv genom att bli smittade av hiv. Det är inget hot mot narkotikapolitiken,
            utan det är en insats för de sämst ställda i samhället!
          </note>
          <note>
            Med detta yrkar jag bifall till reservation 2 avseende mom. 1
            samt i övrigt till hemställan i betänkandet.
          </note>
          <note>
            Anf. 124 LEIF CARLSON (m) replik
          </note>
          <note>
            Fru talman! Barbro Westerholm säger att det är stark kontroll,
            att man noga kontrollerar hur mycket man får in och att man hela
            tiden skärper kontrollen.
          </note>
          <note>
            Hon nämnde där siffran 70 % och att det fanns uppgifter om 85
            %. Det är möjligt. Men faktum är att man redovisar att 59 002
            sprutor lämnades ut mellan 1989
          </note>
          <note>
            och 1992. Man fick tillbaka 41 132, 69,7 %. Beträffande kanylerna
            fick man in 61,7 %.
          </note>
          <note>
            Barbro Westerholm säger att man skärper kontrollen. Men om jag
            vänder mig till den bästa av källor, nämligen Barbro Westerholm
            själv, och ser till vad hon sade den 13 december 1990 får jag
            veta att man fick tillbaka 99 % av sprutorna och 91 % av kanylerna.
            Det har alltså skett en väsentlig försämring under de här åren;
            det kommer vi inte ifrån.
          </note>
          <note>
            Som tur är - Gud ske lov, skulle jag vilja säga - är det en låg
            frekvens beträffande hiv och aids i Sverige.
          </note>
          <note>
            Det kan dock knappast hänga samman med programmet i Malmö och
            Lund. Det finns heller inte belagt att det skulle vara mindre
            där. Däremot kan man se att i det land i Europa som har det utan
            tvekan största sprututbytesprogrammet, nämligen Schweiz, är nyinsjuknandet
            i hiv/aids långt större än här. Samma resultat får man fram vid
            en internationell jämförelse. Det finns multinationella undersökningar
            från Tyskland,
          </note>
          <note>
            Österrike, Schweiz, Danmark och Sverige som visar på samma tendens.
            Sprututbytesprogrammet kan icke sägas vara någon garanti för minskad
            smittspridning.
          </note>
          <note>
            Snarare bidrar det kanske till att man lättare missbrukar narkotika.
          </note>
          <note type="speaker">
            Anf. 125 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Siffran 99 % gäller i inledningen då programmet var
            begränsat. Sedan sjönk siffran. Det är riktigt. Det ledde sedan
            till en skärpning. Man är naturligtvis oroad och vill ha tillbaka
            100 %.
          </note>
          <note>
            Leif Carlson nämner andra program ute i världen, men de är mycket
            sämre. Det är just därför som
          </note>
          <note>
            Världshälsoorganisationen rekommenderar den modell som vi i Sverige
            har. De andra programmen skall vi inte ha i vårt land.
          </note>
          <note>
            När det gäller detta med att det för närvarande är en liten spridning
            i den svenska narkomangruppen: Ja, tack och lov, man har fått
            ut god kunskap om hur sprutor görs rena, trots att myndigheter
            inte ville ställa upp på det. Man gör sprutorna rena med klorin.
            Vidare ser man till att smittade narkomaner får den delade sprutan
            sist i raden. Men vi har inga garantier för att den här kunskapen
            finns.
          </note>
          <note>
            Jag ser sprututbytesprogrammets stora värde i att hälso- och
            sjukvården kommer i kontakt med de här narkomanerna och kan hjälpa
            dem in i rehabilitering.
          </note>
          <note>
            Anf. 126 LEIF CARLSON (m) replik
          </note>
          <note>
            Fru talman! Jag håller med om att det är fantastiskt bra om narkomanerna
            kan hjälpas in i hälso- och sjukvården. Problemet med det här
            programmet är också att, till skillnad från vad som sades 1985-1986
          </note>
          <note>
            när det talades om nödvändigheten att gå in med särskilda metoder
            för att komma åt smittspridningen -
          </note>
          <note>
            det var ju grunden till utbytesprogrammet - och att man skulle
            ha väl fungerande behandlingsenheter och få in narkomanerna i
            behandling, av dem som deltar i programmet är det bara 8,4 % som
            kommer till narkomanvård. Det är alltså en utomordentligt usel
            siffra.
          </note>
          <note>
            Det visar, som utvärderarna säger, att detta snarare visar på
            risken att utbytesverksamheten underlättar för missbrukarna att
            missbruka narkotika. Det menar jag är allvarligt.
          </note>
          <note>
            Enligt undersökningen är 14,8 % är anonyma hämtare. Anonyma personer
            får alltså ut sprutor och kanyler till andra. Det är klart att
            här utan tvekan finns en inkörsport till spridning av sprutor
            och kanyler utanför tänkta krets. Därmed kan de användas som lockelse
            eller handelsobjekt för att få in unga människor som kanske provat
            på lättare narkotika men inte vågat ta injektioner just därför
            att de känner till smittrisken. Här kan de få kanyler som är garanterat
            rena.
          </note>
          <note>
            Sedan är de fast. Detta kan inte fortgå.
          </note>
          <note>
            Har man inte sedan 1986 kunnat påvisa säkra resultat är det inte
            rimligt att fortsätta. Slutligen: Det är inte möjligt att föra
            ut två budskap - att det är olagligt att handskas med narkotika
            och att det samtidigt är lagligt att få sprutor för att bedriva
            missbruk som skall fyllas med brottsligt innehåll. Den narkotika
            som man skall fylla sina sprutor med måste man ju få tag i på
            ett ohederligt sätt.
          </note>
          <note type="speaker">
            Anf. 127 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Jag tror att Leif Carlson har bristande kunskaper
            om hur narkomaner fungerar. Narkomaner är rädda för myndigheter.
            De är rädda för Polisen och för människor som kan ingripa i deras
            frihet.
          </note>
          <note>
            I Skåne har hälso- och sjukvården fått ett stort förtroende.
            Man går dit, men man är rädd för socialtjänsten. Jag menar att
            det här glappet mellan just hälso- och sjukvården och socialtjänsten
            måste överbryggas. Gör vi det, kommer fler nyupptäckta narkomaner
            att gå över till socialtjänsten och till rehabilitering. Det är
            jag övertygad om. Detta får dock inte tas som intäkt för att programmet
            inte fungerar. Det handlar ju om ett betydande antal människor
            som har det svårt ställt och som vi på bästa sätt måste hjälpa.
          </note>
          <note>
            Där ser jag detta program som en del. Jag tycker att det är skönt
            att Socialdemokraterna vill fortsätta med detta program.
          </note>
          <note type="speaker">
            Anf. 128 STIG SANDSTRÖM (v)
          </note>
          <note>
            Fru talman! Jag vill börja med att yrka bifall till reservation
            6. Vi i Vänsterpartiet vill nämligen tillsätta en arbetsgrupp
            för att kartlägga narkotikamissbrukets utbredning bland ungdomen.
            Syftet är att få ett grepp om frågan och att få ett stopp på ett
            begynnande missbruk.
          </note>
          <note>
            Skälet till vårt yrkande framgår av betänkandet.
          </note>
          <note>
            Man har låtit Centralförbundet för alkohol och narkotika göra
            regelbundna undersökningar av narkotikaanvändningen bland ungdomar
            och även hos befolkningen i stort.
          </note>
          <note>
            Bl.a. står det: "Under de senaste åren har, bland annat i CAN:s
            regionala rapporteringssystem, allt fler rapporter om nyrekrytering
            till mera allvarliga missbruksformer kommit in. Det har framför
            allt gällt ett ökat missbruk av s.k. rökheroin bland ungdomar,
            med det rapporteras också en ökning av det tillfälliga missbruket
            av amfetamin, ecstasy och kokain bland vuxna. Dessutom har en
            allmänt ökad nyfikenhet på cannabis iakttagits. Skol- och värnpliktsundersökningarna
            visar att det experimentella bruket av narkotika ökat. Andelen
            elever som någon gång använt narkotika låg konstant på tre procent
            mellan åren
          </note>
          <note>
            1986 och 1990. Därefer har den ökat till sex procent"
          </note>
          <note>
            - alltså en fördubbling - "bland pojkarna och fem procent bland
            flickorna. Andelen värnpliktiga som prövat narkotika har ökat
            från sex till cirka nio procent mellan åren 1988 och 1994."
          </note>
          <note>
            Detta är skälet till att vi valt att yrka på att en särskild
            arbetsgrupp tillsätts för att titta på just ungdomars problem.
            Det är trots allt där det börjar. Därför yrkar jag, som sagt,
            bifall till reservation 6. I övrigt yrkar jag bifall till hemställan
            i betänkandet som jag tycker är bra.
          </note>
          <note type="speaker">
            Anf. 129 THOMAS JULIN (mp)
          </note>
          <note>
            Fru talman! Narkotikafrågan är något som engagerar de svenska
            politikerna, och de flesta vill ha en restriktiv narkotikapolitik.
            De flesta vill även finna vägar för att mildra de skador som drogerna
            medför.
          </note>
          <note>
            Ett av de hot som man vill minska är den smitta som sprids när
            ett flertal narkomaner använder sig av samma spruta vid injicering
            av narkotika. Den försöksverksamhet som bedrivs i Lund och Malmö,
            där rena sprutor lämnas ut till narkotikamissbrukare i utbyte
            mot använda i ett försök att minska spridningen av aids, är omdiskuterad,
            vilket vi har hört här i dag.
          </note>
          <note>
            Av de försök som har pågått sedan 1986 har man inte kunna påvisa
            att utdelningen av utbytessprutor med säkerhet har minskat spridningen
            av aids.
          </note>
          <note>
            I Socialstyrelsens utvärdering från 1993 framgår det att man
            i försöken inte heller vet om man får tillbaka de utlämnade sprutorna
            och att de inlämnade sprutorna bara motsvarar ca 70 % av de utdelade,
            vilket Leif Carlson redan har talat om.
          </note>
          <note>
            Det finns en stor risk att sprutorna kan vara besmittade. Om
            de hanteras tanklöst kan olyckor inträffa och skador uppstå, vilket
            kan leda till tragedier. Det har hänt att barn har hittat begagnade
            sprutor, lekt doktor och stuckit sig. Detta har man hört många
            gånger och kanske kan tro att det är skrönor. Men jag vet att
            det har hänt.
          </note>
          <note>
            Om försöken skall få fortsätta måste sprutorna utdelas på ett
            sådant sätt att man försäkrar sig om att man får tillbaka just
            de sprutor och kanyler som har lämnats ut. Det skulle kunna ske
            genom någon form av märkning. Vi får inte heller glömma bort sprutspetsarna.
            Inom vården räknas de som riskavfall. Därför måste vi även ställa
            mycket höga krav på hanteringen i ett sådant här projekt. Men
            jag vet inte riktigt hur man skall lösa detta, men på något sätt
            måste det lösas om försöken skall få fortsätta.
          </note>
          <note>
            För att försöken skall vara meningsfulla måste de även utvecklas
            på ett sådant sätt att den kontakt som skapas vid utdelningstillfällena
            kan utnyttjas och på sikt hjälpa missbrukarna in i ett rehabiliteringsprogram.
            Det måste ske en skärpning i fråga om detta.
          </note>
          <note>
            Jag yrkar bifall till reservation 3 som gäller mom.
          </note>
          <note>
            1.
          </note>
          <note type="speaker">
            Anf. 130 CHATRINE PÅLSSON (kds)
          </note>
          <note>
            Fru talman! Som redan sagts här råder det nästan total enighet
            i vårt land om att vi skall driva en restriktiv narkotikapolitik.
            Jag är mycket glad för det.
          </note>
          <note>
            Allt icke-medicinskt bruk av narkotika anser vi är ett brott
            mot de normer och värderingar som är djupt förankrade hos svenska
            folket.
          </note>
          <note>
            Fru talman! Jag tycker att det är viktigt att poängtera att detta
            gäller allt icke-medicinskt bruk av narkotika, eftersom det finns
            så många människor som är svårt sjuka och som behöver dessa preparat
            för att kunna leva ett någorlunda gott liv.
          </note>
          <note>
            Samtidigt som vi vet att denna förankring finns är vi väl medvetna
            om att kampen mot narkotikan måste sträcka sig utanför våra egna
            gränser, annars blir den inte verkningsfull. Insatser måste göras
            såväl när det gäller produktion och handel som när det gäller
            angrepp på de härdar varifrån missbruket sprider sig.
          </note>
          <note>
            Både här i Sverige och runt om i Europa pågår debatten om hur
            man skall komma till rätta med narkotikaproblemen. Det är bra.
            Tyvärr andas argumenten på sina håll uppgivenhet och handlingsförlamning.
          </note>
          <note>
            Det är allvarligt. Som jag ser det måste vi göra allt för att
            kämpa mot narkotikan. Vi får aldrig spara några krafter, och vi
            får aldrig lämna några goda förslag oprövade som syftar till ett
            minskat bruk av narkotika.
          </note>
          <note>
            All missbrukspolitik måste vara motiverad utifrån solidaritet
            och omtanke om medmänniskor. Vår kristdemokratiska grundsyn är
            att vi måste skapa ett samhälle där alla människor om möjligt
            trivs och kan utvecklas. En viktig målsättning i det arbetet är
            att stärka individens självkänsla. Det hör i synnerhet till ett
            sådant här avsnitt av det politiska arbetet. Vi måste inse att
            vi människor är olika. Varje individ är unik.
          </note>
          <note>
            Ingen är fullkomlig, men vi duger ändå. Det är viktigt att detta
            synsätt lärs ut redan i skolan, så att människor byggs upp och
            blir starka och så att de känner en tillfredsställelse över vad
            de är. Jag tror att det är ett utmärkt sätt att motverka behovet
            av droger.
          </note>
          <note>
            Fru talman! Produktionen och missbruket av samt handeln med narkotika
            är som redan sagts ett synnerligen allvarligt problem. Konsekvenserna
            är förödande för såväl samhället som för den individuella missbrukaren.
            Dessutom vet vi att det nästan alltid förekommer organiserad brottslighet
            i dessa sammanhang.
          </note>
          <note>
            Tyvärr skiljer vi ofta på socialpolitik och kriminalpolitik,
            trots att dessa representerar två sidor av samma mynt. Därför
            måste också kampen mot narkotika präglas av ett övergripande arbetssätt,
            både sektorsvis och internationellt.
          </note>
          <note>
            Man kan inte heller skilja alkoholpolitik och narkotikapolitik
            åt, eftersom vi vet att det finns klara samband mellan dessa.
            Jag har redan i den tidigare alkoholpolitiska debatten sagt att
            det inte finns någon som nykter prövar narkotika. Alkoholen är
            alltså inkörsporten. Jag tror att vi måste ha med detta faktum
            när vi arbetar med alkoholproblematiken.
          </note>
          <note>
            I arbetet med narkotikaproblemen måste man arbeta både långsiktigt
            och kortsiktigt. Vi kan inte enbart ha brandkårsutryckningar när
            något går snett. Det är för dyrbart både mänskligt och ekonomiskt.
            Självklart skall vi hjälpa människor som har hamnat snett.
          </note>
          <note>
            Det skall vi göra med värme och generositet. Men vi får aldrig
            glömma det långsiktiga arbetet. För mig som kristdemokrat är det
            självklart att också i dessa sammanhang betona familjens roll.
            Jag är övertygad om att den allra viktigaste åtgärden för att
            motverka missbruk är att ge förutsättningar för trygga familjer.
          </note>
          <note>
            Arbetet mot droger måste ha som utgångspunkt att vi skall befria
            människor från detta gissel. Det måste framställas som positivt
            att vi befriar våra barn, ungdomar och alla andra människor i
            vårt land från detta.
          </note>
          <note>
            Kampen måste genomsyras av medmänsklighet och förståelse men
            också av fasthet och kraftfullhet.
          </note>
          <note>
            Jag vill nämna några ord om skolan och den s.k.
          </note>
          <note>
            ANT-utbildningen. Under senare år har det varit svårt att vidta
            förebyggande åtgärder, vilka är mycket viktiga. Det har förekommit
            ganska många klagomål både på utbildningen och på fortbildningen,
            inte minst när det gäller lärare. Vi har påpekat vikten av den
            här
          </note>
          <note>
            ANT-kunskapen inom den högre utbildningen av lärare, inom pedagogutbildningarna
            och inom läkaroch vårdhögskoleutbildningarna.
          </note>
          <note>
            I utbildningen bör man särskilt uppmärksamma de skadeverkningar
            på kroppen som narkotika för med sig. Hitintills har de flesta
            kunskap om att narkotiska preparat är vanebildande, men man saknar
            ofta kunskap om hur de inverkar på kroppen. Vi tror att det även
            i skolan måste föras in att alkohol är inkörsport till narkotika.
          </note>
          <note>
            Fru talman! När det gäller dessa svåra frågor är det lätt att
            hamna i olika fack. Jag tror att vi inom det här parlamentet är
            mogna nog att kunna se övergripande, att kunna särskilja mål och
            medel, att kunna hitta konstruktiva lösningar för att bekämpa
            det som är destruktivt och bryter mer människor. I det arbetet
            behövs alla goda krafter.
          </note>
          <note>
            Fru talman! Jag vill avsluta med att yrka bifall till reservation
            4 som handlar om inriktningen av narkotikapolitiken och till reservation
            5 som gäller en narkotikakommission. I denna reservation finns
            en del synpunkter som överensstämmer med Vänsterns i reservation
            6, men vi vill gå litet längre. Vi menar att man måste titta på
            helheten.
          </note>
          <note type="speaker">
            Anf. 131 RINALDO KARLSSON (s)
          </note>
          <note>
            Fru talman! När det gäller narkotikafrågan råder det en total
            majoritet i denna kammare. Vi skall med alla lagliga medel bekämpa
            denna drog som har förstört så mycket för människor i denna värld.
            Vi skall vara mycket glada över att vi i alla partier är överens
            i denna fråga - det är alltså inte som när det gäller alkoholfrågor.
            Men det kan man inte säga om andra länder i Europa. Vi behöver
            bara titta på vårt grannland Danmark där man har helt andra problem.
          </note>
          <note>
            I denna fråga, liksom i alkoholfrågan, är information och upplysning
            om drogernas konsekvenser väsentliga. Alla har vi ett ansvar.
            Bara för att man har betalat sin skatt är man inte undantagen
            från skyldigheten att visa omtanke om sin omgivning. Helt klart
            har föräldrar, skola och dagis ett särskilt ansvar, eftersom man
            har tillgång till barn i olika åldrar.
          </note>
          <note>
            Vårt mål är ett narkotikafritt samhälle. Alla vet vi att inträdet
            i Europeiska gemenskapen inte underlättar vår målsättning, och
            då tänker jag närmast på problemet vid våra gränser. Därför måste
            denna fråga prioriteras. Vi måste också öka samarbetet med övriga
          </note>
          <note>
            Europa.
          </note>
          <note>
            En början på detta samarbete när det gäller narkotika är det
            observatorium som har sitt säte i Lissabon.
          </note>
          <note>
            Syftet är att man på ett likvärdigt sätt skall bearbeta och följa
            narkotikafrågan i medlemsländerna. Folkhälsoinstitutet har det
            svenska ansvaret och kommer att bygga upp ett center för data
            om narkotikamissbruket, dess utbredning, skador och motåtgärder.
            I
          </note>
          <note>
            ledningsgruppen ingår företrädare för flera statliga myndigheter,
            bl.a. Socialstyrelsen, Rikspolisstyrelsen och Alkoholinspektionen.
          </note>
          <note>
            Fru talman! Det finns sex reservationer fogade till detta betänkande.
            Jag skall kommentera reservation nr
          </note>
          <note>
            1 om försöksverksamheten med utbyte av sprutor och kanyler till
            narkotikamissbrukare.
          </note>
          <note>
            Utskottets majoritet tycker att den försöksverksamhet som pågår
            i Lund och Malmö skall få fortsätta att bedrivas. Den utvärdering
            som Socialstyrelsen har gjort visar att inga nya fall av hiv har
            rapporterats bland narkotikamissbrukare i Malmöhus län sedan
          </note>
          <note>
            1990. Detta är glädjande, men resultatet är mycket svårt att
            utvärdera. Därför tycker vi att man på en bredare bas skall försöka
            att mera konsekvent göra uppföljningar och att man skall få fortsätta
            med denna försöksverksamhet. Målsättningen måste ändå vara att
            dessa missbrukare rehabiliteras och får ordning på sina liv. Därför
            är det väldigt viktigt att socialtjänsten är inkopplad.
          </note>
          <note>
            Det kan verka som att jag tycker att allt är frid och fröjd i
            detta försök. Men så enkelt är det inte. Det finns vissa betänkligheter
            i detta program. Därför går vi inte in på den linje där man vill
            utvidga programmet.
          </note>
          <note>
            Vad är då problemet? Jag har förståelse för Leif
          </note>
          <note>
            Carlsons inlägg. Det är en typ av dubbel bokföring när man på
            detta sätt delar ut sprutor och kanyler. Om det inte var för den
            hemska sjukdomen hiv/aids skulle vi över huvud taget aldrig föra
            detta resonemang i kammaren. Men jag tror ändå att vi alla i denna
            kammare är väldigt bestämda när det gäller bekämpningen av narkotika.
            Därför tror jag att det s.k. dubbla budskapet eller de signaler
            som Leif Carlson talade om inte behöver få några stora konsekvenser.
            Vårt förslag är att detta försök får fortsätta under ordnade former
            och att Socialstyrelsen noga skall följa detta. Även socialtjänsten
            skall inkopplas.
          </note>
          <note>
            Vi vet också att det finns betänkligheter när det gäller att
            vetenskapligt utreda ett så litet material.
          </note>
          <note>
            Men jag hoppas att man gör sitt bästa och att riksdagen och Socialstyrelsen
            följer frågan. Skulle någonting gå fel, skall försöket genast
            upphöra.
          </note>
          <note>
            Fru talman! Jag vill yrka bifall till hemställan i betänkandet
            och avslag på samtliga reservationer.
          </note>
          <note>
            Anf. 132 LEIF CARLSON (m) replik
          </note>
          <note>
            Fru talman! Jag konstaterar att Rinaldo Karlsson nu närmat sig
            en klokare uppfattning än den som utskottets majoritet står för.
            Men han har inte närmat sig fullt ut.
          </note>
          <note>
            Som Rinaldo Karlsson så riktigt säger finns det problem i dag.
            Vi behöver bara komma till Danmark eller resten av Europa, så
            ökar trycket på legalisering.
          </note>
          <note>
            Rösterna höjs mera nu än för 5-8 år sedan då det här försöket
            började och låg i sin linda. Därför är det så allvarligt att det
            kommer signaler från det land som har haft en fast narkotikapolitik,
            signaler som kan tolkas så att vi börjar rucka på detta. På det
            sättet sänder vi ut dubbla signaler, och detta är väldigt allvarligt.
          </note>
          <note>
            Som jag famhöll i mitt anförande finns det här en legaliseringsvåg
            och den kan inte få stöd. Man skall inte få vatten på sin kvarn
            genom att vi tillåter ett utdelande av sprutor till narkomaner
            och på det sättet närmast främjar verksamheten. Det är fel signaler.
          </note>
          <note>
            Jag har litet svårt att förstå vad Rinaldo Karlsson kan se för
            vits med att fortsätta med ett försök som har drivits i åtta respektive
            nio år utan att man kan utvärdera resultatet. Socialstyrelsen
            säger ju också att även om försöket fortsätter kan man inte se
            att det är möjligt att göra en bättre utvärdering än den som man
            har gjort hittills. En fortsatt försöksverksamhet tillför alltså
            inte någonting.
          </note>
          <note>
            Sedan framhåller Rinaldo Karlsson alldeles riktigt att det är
            viktigt med rehabilitering. Då är det ännu mer oroande att av
            de som ingår i sprutprojektet kommer bara 8,4 % till narkomanvård.
            Det ligger alltså ett misslyckande i detta. Varför skall ett sådant
            försök få fortsätta?
          </note>
          <note>
            Anf. 133 RINALDO KARLSSON (s) replik
          </note>
          <note>
            Fru talman! Jag tycker att det skall få fortsätta på de grunder
            att man kopplar in socialtjänsten på ett helt annat sätt. Det
            finns också en liten poäng i det hela.
          </note>
          <note>
            Man når de här människorna på ett helt annat sätt, och om man
            kan resonera med dem finns det också förutsättningar för att man
            kan rehabilitera dem. Det kan man inte bortse ifrån. Det måste
            ändå vara det primära, att dessa människor kommer ifrån sitt missbruk.
          </note>
          <note>
            Återigen är det hiv/aids som är det stora problemet. Vi vet också
            att det finns ett tryck från Malmös och Lunds kommuner. De tycker
            att detta är ett fantastiskt projekt. Jag måste erkänna att jag
            inte hoppar lika högt som de gör, men Malmö och Lunds kommuner
            tycker att det är jättebra.
          </note>
          <note>
            Anf. 134 LEIF CARLSON (m) replik
          </note>
          <note>
            Fru talman! Rinaldo Karlsson sade att det var svårt att nå missbrukarna.
            Det var ju det som jag försökte visa. Man når inte fram till missbrukarna,
            och det är därför som det kommer så få till narkomanvård och som
            kommer i kontakt med socialtjänsten. Man når inte missbrukarna.
            De är endast intresserade av att få sina sprutor. Dessutom är
            beteendet så pass slappt att andelen återkrävda sprutor mot utlämnande
            av nya sjunker jämfört med de höga tal som man hade 1989.
          </note>
          <note>
            Nu är andelen betydligt lägre. Detta är en allvarlig signal om
            att försöket inte bör fortsätta.
          </note>
          <note>
            Likaså tillåter man utlämning av sprutor till anonyma hämtare.
            Man vet inte var sprutorna tar vägen.
          </note>
          <note>
            Men det hjälper inte att skärpa reglerna. Det hjälper ett litet
            tag, men sedan blir förhållandena likadana igen, för det är enklast
            och bekvämast. Det finns bara ett sätt att ge en klar signal om
            var vi står, och det är att vi har ett budskap som går ut på att
            vi inte tillåter narkotika i Sverige. Sedan måste massor av resurser
            och stöd sättas in för dem som har smittats av hiv.
          </note>
          <note>
            Man skall stödja narkomaner, hjälpa dem och stärka deras självkänsla
            så att de kan ta sig ur det träsk som de har hamnat i. Man gör
            det inte med den eftergivenhet och slapphet som det här faktiskt
            signalerar om.
          </note>
          <note>
            Anf. 135 RINALDO KARLSSON (s) replik
          </note>
          <note>
            Fru talman! Som jag sade blir det en annan utformning när socialtjänsten
            också kopplas in. Då arbetar man på ett helt annat sätt.
          </note>
          <note>
            Jag har inte hört att det skulle vara några stora problem där
            nere. Hade vi hört det hade vi aldrig kommit in på den här frågan.
          </note>
          <note>
            Vi kan inte säga att det här har haft några negativa konsekvenser.
            Problemet, som jag ser det, är att vi kanske inte fullt ut har
            sett de positiva effekterna heller. Låt oss nu på ett bättre och
            mer metodiskt sätt följa den här frågan under den kommande tiden
            så att vi kan utvärdera det hela och vet vad vi talar om.
          </note>
          <note>
            Ute i Europa kan det också vara intressant att se hur vi i Sverige
            handskas med den här typen av problem. Vi kan inte jämföra Sveriges
            narkomanvård eller hur vi handskas med hiv och aids och andra
            länder i Europa. Även där må vi säga att vi kanske har en bättre
            kontroll över det hela.
          </note>
          <note type="speaker">
            Anf. 136 ROLAND LARSSON (c)
          </note>
          <note>
            Fru talman! Att behandla frågan om utbytesverksamhet med rena
            sprutor till narkotikamissbrukare under rubriken Narkotikafrågor
            är enligt min mening något missvisande. Vi skall inte glömma vad
            den här frågan egentligen ytterst handlar om, nämligen om ett
            försök att begränsa det mycket farliga och mycket smittsamma hivviruset.
            Det handlar om ett val. Det är häri, fru talman, som risken ligger,
            nämligen i avvägningen mellan de två, låt oss säga, onda ting
            som narkotikamissbruk och hiv innebär. Det handlar om en mycket
            svår etisk avvägning. Det är också mycket svårt att på rent praktiska
            grunder veta hur det här slår med tanke på det lilla underlag
            som finns i form av det försök som pågår i Malmö och Lund.
          </note>
          <note>
            Jag har själv från början varit mycket tveksam till projektet.
            Jag upplever stora svårigheter med att verkligen ta ställning
            till hur detta skall hanteras framöver.
          </note>
          <note>
            Jag resonerar så här: När vi nu har påbörjat det här försöket,
            trots alla invändningar som ursprungligen fanns emot det, tycker
            jag att det är rimligt att man försöker få ut något av det. Det
            har vi tyvärr inte gjort hitintills. Det verkar på den redovisning
            som Socialstyrelsen gjort som att det inte inneburit någonting
            vare sig åt det ena eller åt det andra hållet - varken när det
            gäller minskningen av hivspridningen eller när det gäller narkotikamissbruket.
            Därför måste man fråga sig varför man inte kunnat få svar på några
            av de frågor som ställdes inför försöket. En förklaring är, såvitt
            jag kunnat läsa mig till av de rapporter som kommit ut, att försöket
            inte bedrivits på ett tillräckligt bra sätt. Det har inte bedrivits
            på ett sådant sätt att man hade kunnat få svaren.
          </note>
          <note>
            Då är naturligtvis frågan: Skall vi med det i bagaget säga att
            vi avbryter allt därför att det inte gick, eller skall vi i stället
            säga att vi skall försöka förbättra verksamheten, göra en bra
            utvärdering, försöka få ett bättre samarbete mellan socialtjänsten
            och sjukvården för att på så sätt få ut någonting av försöket
            innan det avslutas? Försöket har ändå pågått ganska länge.
          </note>
          <note>
            Mot denna bakgrund tycker jag att det vore rimligt att fortsätta
            med försöket. Min uppfattning är att den här försöksverksamheten
            naturligtvis måste avslutas så småningom. Vad det skall leda till
            är den stora frågan. Skall det leda till det som Barbro Westerholm
            och också Socialstyrelsen föreslagit, nämligen en permanentning
            av verksamheten? Det har vi definitivt inte underlag för efter
            det här försöket. Vad vi nu behöver är att få klarhet i om en
            sådan här verksamhet kan permanentas. Med det här underlaget kan
            vi inte göra det.
          </note>
          <note>
            Den enda slutsats som kan dras av försöket hitintills är att
            det bästa är att avveckla verksamheten helt och hållet. Men skall
            vi göra det på ett så bristfälligt underlag? Min bedömning är
            den att vi inte skall göra det, utan vi måste tillse att försöket
            får fortgå på ett sådant sätt och i sådana former att man kan
            få ett rimligt besked om huruvida det här är bra eller dåligt.
          </note>
          <note>
            Att det handlar om en etiskt svår fråga och en mycket svår avvägning
            mellan två onda ting är det inget tvivel om. Som Barbro Westerholm
            sade förut handlar det om en sjukdom med dödlig utgång i 100 %
            av fallen.
          </note>
          <note>
            Det handlar om narkotikamissbruk som naturligtvis i sig är fasansfullt
            men som det ändå ytterst finns bot mot i många fall.
          </note>
          <note>
            Den här avvägningen är naturligtvis oerhört svår, samtidigt som
            allt måste göras för att förhindra hivsmittan och hivspridningen.
            Detta är ett så allvarligt problem att man inte kan låta bli att
            göra det.
          </note>
          <note>
            Därför får vi acceptera även valet mellan två onda ting.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 137 BARBRO WESTERHOLM (fp)
          </note>
          <note>
            Fru talman! En kommentar till Roland Larsson.
          </note>
          <note>
            Det är naturligtvis svårt att värdera projekt där det i botten
            kan ligga olika etiska värderingar hos dem som värderar.
          </note>
          <note>
            Vi kan konstatera att det har gjorts tre värderingar:
          </note>
          <note>
            en av Världshälsoorganisationens experter, en av
          </note>
          <note>
            Internationella parlamentariker mot aids, som har kommit till
            en slutsats, och sedan Socialstyrelsens utvärdering, där man kommit
            till en annan slutsats.
          </note>
          <note>
            När det här programmet har drivits några år är det min förhoppning
            att en helt oberoende grupp får värdera programmet, gärna med
            både svenska och internationella experter, för att vi skall få
            kloka slutsatser på basen av fakta.
          </note>
          <note type="speaker">
            Anf. 138 ROLAND LARSSON (c)
          </note>
          <note>
            Fru talman! Just det förhållandet att man med samma mål i sikte,
            med samma syn på narkotikapolitiken och med samma restriktiva
            hållning i narkotikafrågan kan komma till rakt motsatta uppfattningar
            om huruvida försöket skall permanentas eller avvecklas visar ytterst
            att försöket i sig inte har gett svar på de frågor som vi har
            ställt. Barbro Westerholm och
          </note>
          <note>
            Folkpartiet har kommit fram till att man bör kunna permanenta
            verksamheten, och moderaterna har kommit fram till att man bör
            avveckla densamma, med precis samma grunduppfattning att det skall
            vara en restriktivitet i narkotikapolitiken. Detta visar att försöket
            inte har gett några svar.
          </note>
          <note>
            Därför har vi kommit fram till den ståndpunkten att så länge
            vi inte fått något svar bör vi inte avbryta försöket när det nu
            en gång har påbörjats. Hur det hade sett ut i dag om det inte
            hade påbörjats vågar jag inte säga, för situationen är något annorlunda
            nu än vad den var när försöket påbörjades.
          </note>
          <note type="speaker">
            Anf. 139 BARBRO WESTERHOLM (fp)
          </note>
          <note>
            Fru talman! Det finns en avgörande skillnad oss emellan. Folkpartiet
            liberalerna ser till en framtid för de sämst ställda i samhället,
            dem som i dag är fast i ett narkotikamissbruk. Vi vill att de
            inte skall drabbas av en hundraprocentigt dödlig sjukdom. Vi väger
            det mot signaler om olika saker vars effekter vi inte har fått
            belagda. Där finns en skillnad som är ideologisk.
          </note>
          <note type="speaker">
            Anf. 140 ROLAND LARSSON (c)
          </note>
          <note>
            Fru talman! Jag har mycket stor respekt för Barbro
          </note>
          <note>
            Westerholms uppfattning i den här frågan såväl som i många andra.
            Jag har inte alls på något sätt motsatt mig den. Men den ståndpunkten
            har Folkpartiet inte kommit fram till efter det här försöket.
            Det har ni kommit fram till på andra grunder. Det är inte försöket
            i sig som har lett er fram till detta ställningstagande, utan
            en åsikt som ligger i botten.
          </note>
          <note>
            Frågan för oss som är mindre övertygade än ni, som redan har
            den inställningen att det här är det riktiga, är om försöket skall
            gå vidare.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            SoU3 Alkoholfrågor
          </note>
          <note>
            Mom. 1 (inriktningen av alkoholpolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            228 röster för utskottet
          </note>
          <note>
            73 röster för res. 1res. 1
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 20 c, 21 fp, 18 v, 14 mp, 13
          </note>
          <note>
            kds
          </note>
          <note>
            För res. 1: 73 m
          </note>
          <note>
            Frånvarande: 19 s, 7 m, 7 c, 5 fp, 4 v, 4 mp, 2 kds
          </note>
          <note>
            Mom. 13 (åldersgränser)
          </note>
          <note>
            1. utskottet
          </note>
          <note>
            2. res. 7 (v, kds)
          </note>
          <note>
            Votering:
          </note>
          <note>
            216 röster för utskottet
          </note>
          <note>
            23 röster för res. 7
          </note>
          <note>
            64 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 13 m, 20 c, 19 fp, 8 v, 14 mp
          </note>
          <note>
            För res. 7: 1 c, 1 fp, 8 v, 13 kds
          </note>
          <note>
            Avstod: 60 m, 1 fp, 3 v
          </note>
          <note>
            Frånvarande: 19 s, 7 m, 6 c, 5 fp, 3 v, 4 mp, 2 kds
          </note>
          <note>
            Beatrice Ask anmälde att hon avsett att avstå från att rösta
            med markerats ha röstat ja.
          </note>
          <note>
            Mom. 16 (administrativa ingripanden)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            Votering:
          </note>
          <note>
            267 röster för utskottet
          </note>
          <note>
            38 röster för res. 10
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 74 m, 21 c, 2 v, 14 mp, 13
          </note>
          <note>
            kds
          </note>
          <note>
            För res. 10: 21 fp, 17 v
          </note>
          <note>
            Frånvarande: 18 s, 6 m, 6 c, 5 fp, 3 v, 4 mp, 2 kds
          </note>
          <note>
            Eva Arvidsson och Åsa Stenberg (båda s) anmälde att de avsett
            att avstå från att rösta men markerats ha röstat ja.
          </note>
          <note>
            Mom. 21 (försäljning av folköl)
          </note>
          <note>
            1. utskottet
          </note>
          <note>
            2. res. 13 (c, v, kds)
          </note>
          <note>
            Votering:
          </note>
          <note>
            233 röster för utskottet
          </note>
          <note>
            70 röster för res. 13
          </note>
          <note>
            3 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 74 m, 18 fp, 1 v
          </note>
          <note>
            För res. 13: 1 s, 21 c, 3 fp, 18 v, 14 mp, 13 kds
          </note>
          <note>
            Avstod: 2 s, 1 c
          </note>
          <note>
            Frånvarande: 18 s, 6 m, 5 c, 5 fp, 3 v, 4 mp, 2 kds
          </note>
          <note>
            Karl-Göran Biörsmark (fp) anmälde att han avsett att rösta ja
            men markerats ha röstat nej.
          </note>
          <note>
            Mom. 24 (minibarer)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU5 Narkotikafrågor
          </note>
          <note>
            Mom. 1 (försöksverksamhet med utbyte av sprutor och kanyler till
            narkotikamissbrukare)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            18 röster för res. 2
          </note>
          <note>
            15 röster för res. 3
          </note>
          <note>
            271 avstod
          </note>
          <note>
            45 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            77 röster för res. 1
          </note>
          <note>
            19 röster för res. 2
          </note>
          <note>
            209 avstod
          </note>
          <note>
            44 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            191 röster för utskottet
          </note>
          <note>
            77 röster för res.1
          </note>
          <note>
            38 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 19 c, 18 v, 11 kds
          </note>
          <note>
            För res.1: 74 m, 2 c, 1 kds
          </note>
          <note>
            Avstod: 1 c, 21 fp, 1 v, 14 mp, 1 kds
          </note>
          <note>
            Frånvarande: 18 s, 6 m, 5 c, 5 fp, 3 v, 4 mp, 2 kds
          </note>
          <note>
            Mom. 2 (inriktningen av narkotikapolitiken)
          </note>
          <note>
            1. utskottet
          </note>
          <note>
            2. res. 4 (kds)
          </note>
          <note>
            Votering:
          </note>
          <note>
            290 röster för utskottet
          </note>
          <note>
            13 röster för res. 4
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 74 m, 22 c, 20 fp, 19 v, 14
          </note>
          <note>
            mp
          </note>
          <note>
            För res. 4: 13 kds
          </note>
          <note>
            Frånvarande: 20 s, 6 m, 5 c, 6 fp, 3 v, 4 mp, 2 kds
          </note>
          <note>
            Mom. 4 (narkotikakommission)
          </note>
          <note>
            1. utskottet
          </note>
          <note>
            2. res. 5 (kds)
          </note>
          <note>
            Votering:
          </note>
          <note>
            293 röster för utskottet
          </note>
          <note>
            13 röster för res. 5
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 74 m, 22 c, 21 fp, 19 v, 14
          </note>
          <note>
            mp
          </note>
          <note>
            För res. 5: 13 kds
          </note>
          <note>
            Frånvarande: 18 s, 6 m, 5 c, 5 fp, 3 v, 4 mp, 2 kds
          </note>
          <note>
            Mom. 5 (kartläggning av narkotikamissbruket)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            286 röster för utskottet
          </note>
          <note>
            19 röster för res. 6
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 74 m, 22 c, 21 fp, 14 mp, 13
          </note>
          <note>
            kds
          </note>
          <note>
            För res. 6: 19 v
          </note>
          <note>
            Frånvarande: 19 s, 6 m, 5 c, 5 fp, 3 v, 4 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av talmannen medgav kammaren att utbildningsutskottets
            betänkanden UbU1 och UbU2
          </note>
          <note>
            fick avgöras i ett sammanhang efter avslutad debatt.
          </note>
          <note>
            21 § Val av skolform för utvecklingsstörda barn, m.m.
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU1
          </note>
          <note>
            Val av skolform för utvecklingsstörda barn, m.m.
          </note>
          <note>
            (prop. 1994/95:212)
          </note>
          <note type="speaker">
            Anf. 141 BEATRICE ASK (m)
          </note>
          <note>
            Fru talman! Frågan om val av skolform för utvecklingsstörda barn
            har diskuterats i flera år. Under den förra mandatperioden, när
            valfrihetsfrågorna tog många steg framåt, växte också en opinion
            bland föräldrar med utvecklingsstörda barn för ökat inflytande
            när det gäller barnens skolgång. Inte minst
          </note>
          <note>
            Socialdemokraterna, då i opposition, drev frågan om föräldrars
            rätt att välja grundskola eller särskola hårt.
          </note>
          <note>
            Jag skall gärna erkänna att jag tyckte att det var en besvärlig
            debatt. Det tyckte jag inte därför att det finns olika uppfattningar
            i sakfrågan och att frågan engagerar, utan därför att det är så
            oerhört viktigt att det blir riktigt bra för dessa elever. Det
            är komplicerade beslut hur man än vänder och vrider på det.
          </note>
          <note>
            Att välja skola och att välja skolform är inte samma sak. Särskolan
            finns ju till för en tydligt definierad elevgrupp. Därtill kommer
            att bedömningen av i vilken skolform ett utvecklingsstört barn
            får bäst utbildning är komplicerad. Det ställer krav på stora
            kunskaper om det enskilda barnet, om handikappet som sådant och
            om olika skolformers mål, krav och arbetssätt.
          </note>
          <note>
            Detta är inte ett argument emot att föräldrar fattar beslut om
            skolform - absolut inte - men det är ett argument för de kunskaper
            och erfarenheter som de professionella i skolan har. Det är avvägningen
            mellan dessa två vi måste klara.
          </note>
          <note>
            När vi fick en proposition från den socialdemokratiska regeringen
            framgick det att Socialdemokraterna har fått kalla fötter och
            numera inte alls anser att föräldrars rätt att välja skolform
            för utvecklingsstörda barn är självklar. Något annat skäl för
            den försöksverksamhet som man nu föreslår finns naturligtvis inte.
            Förslaget är inte det Socialdemokraterna talade om före valet,
            och jag förstår den besvikelse som inte minst FUB känner över
            detta.
          </note>
          <note>
            Vi moderater har reserverat oss mot förslaget om försöksverksamhet.
            Vi föreslår i stället att föräldrarna utifrån barnets bästa skall
            välja grundskola eller särskola. Jag betonar att det gäller barnets
            bästa, eftersom vår uppfattning har sin grund i uppfattningen
            att barnets bästa måste vara utgångspunkten.
          </note>
          <note>
            Föräldrarna har huvudansvaret för barnens utveckling och fostran,
            och som de viktigaste personerna i barnens liv utgår vi också
            ifrån att de har just detta för ögonen vid beslut som rör barnen.
          </note>
          <note>
            Denna utgångspunkt, som finns i barnkonventionens idéer, är också
            ett skäl för den reservation som vi gör. Det är inte enbart populärt
            i debatten. Beslut mot föräldrarnas vilja måste kunna tas i mycket
            speciella fall. Vi har uttryckt det som att det skall vara uppenbart
            att ett barn inte kan gå i grundskolan eller att det skall ha
            visat sig att barnet inte klarar skolgången där.
          </note>
          <note>
            Då skall kommunen kunna fatta ett beslut mot föräldrarnas vilja.
          </note>
          <note>
            Vi är väl medvetna om att det finns kritik också mot detta, men
            alternativet är att kommunerna i mycket speciella fall tvingas
            till beslut om omhändertagande av barn. Det är varken bra för
            barn eller föräldrar.
          </note>
          <note>
            Nu är det lyckligtvis ovanligt att beslut om särskola fattas
            mot föräldrars vilja. Särskolan har ungefär 8 000 elever. Under
            en period av fem år överklagade vårdnadshavare till åtta elever
            de beslut man hade fattat i kommunerna.
          </note>
          <note>
            Om nu föräldrarna får rätten att fatta beslut, som vi föreslår,
            är den förmåga till samarbete och samsyn som statistiken ger uttryck
            för givetvis en styrka. Men jag tycker att det i detta sammanhang
            skall påpekas att det är viktigt att föräldrar med utvecklingsstörda
            barn tidigt får information om olika alternativ som gäller barnets
            skolgång. Det är en förutsättning för att föräldrarna skall få
            den information som krävs för beslutet.
          </note>
          <note>
            I frågan om föräldrar också skall kunna välja grundsärskola respektive
            träningsskola finns en reservation i utskottet. Vi moderater anser
            att det måste vara skolans professionella som avgör hur eleverna
            skall grupperas inom olika skolformer. Det är en pedagogisk uppgift
            för lärare och skolledare - inte en fråga för statligt nationellt
            beslutsfattande. Däremot kan man, vilket utskottet också gör,
            förorda en översyn av om uppdelningen inom särskolan i grundsärskola
            respektive träningsskola är relevant.
          </note>
          <note>
            Till sist vill jag säga att vi moderater har fått gehör för förslaget
            om en justering av betygen i särskolan.
          </note>
          <note>
            Visserligen anser vi att Socialdemokraternas upprivande av betygssystemet
            i grundskolan var fel, men eftersom majoriteten glömde bort att
            göra rimliga konsekvensändringar i särskolan tog vi upp det i
            vår moderata motion.
          </note>
          <note>
            Jag är glad över att särskolans elever i framtiden inte är de
            enda som kan ges betyget Icke godkänd. Så hade det varit om utskottet
            inte hade antagit vårt förslag. Däremot hade jag önskat fler steg
            i de betyg som eleverna i särskolan skall kunna få, men något
            får man ju ge om man skall få bort de riktigt fula plumparna.
          </note>
          <note>
            Jag yrkar bifall till den moderata reservationen.
          </note>
          <note type="speaker">
            Anf. 142 MARIE WILÉN (c)
          </note>
          <note>
            Fru talman! Jag vill börja med att yrka bifall till reservation
            2.
          </note>
          <note>
            När det gäller ökat föräldrainflytande över utvecklingsstörda
            barns skolgång slår utskottet fast följande på s. 6: Utgångspunkten
            vid beslut om barns placering i viss skolform måste vara barnets
            bästa.
          </note>
          <note>
            Föräldrarna har huvudansvaret för barnets utveckling och fostran
            och känner väl sitt barns totala situation.
          </note>
          <note>
            Föräldrarna bör därför vara de som har de främsta förutsättningarna
            att kunna agera utifrån barnets bästa.
          </note>
          <note>
            Samtidigt är det naturligt att skolhuvudmannen är angelägen om
            att barnet går i den skolform som skolhuvudmannen bedömer vara
            bäst för barnet. Beslut om skolform bör normalt kunna tas av föräldrar
            och skolhuvudman tillsammans.
          </note>
          <note>
            Det är ett mycket viktigt stycke i betänkandet.
          </note>
          <note>
            Centern anser att det är positivt att man har siktet inställt
            på ett ökat föräldrainflytande när det gäller de utvecklingsstörda
            barnen och deras skolgång. Det som vi har svårt att förstå är
            att försöksverksamheten enbart skall gälla att föräldrar får rätt
            att avgöra om deras barn skall tas emot i grundskolan eller i
            särskolan.
          </note>
          <note>
            Detta gäller inte minst med tanke på att riksdagen år 1994 begärde
            en översyn av reglerna och ansåg att översynen borde syfta till
            att föräldrarna i princip får det slutliga avgörandet när det
            varit omöjligt att nå fram till ett gemensamt ställningstagande
            i vad gäller valet mellan grundskola och särskola samt inom särskolan.
          </note>
          <note>
            Vi i Centern anser att föräldrar också borde få rätt att välja
            inom förskolan. Varför redan nu förutsätta att det inte skulle
            fungera? Det är viktigt att myndigförklara föräldrar som föräldrar.
            Utskottet skriver att föräldrarna har huvudansvaret för sina barn,
            givetvis med stöd av expertis när så behövs, vilket säkert är
            nödvändigt när det rör sig om utvecklingsstörda barn.
          </note>
          <note>
            Men om man inte som förälder är fullt tilltrodd, hur skall man
            då kunna ta huvudansvaret? När denna försöksverksamhet nu genomförs
            borde det göras fullt ut. Sedan skall den försöksverksamheten
            i vanlig ordning utvärderas.
          </note>
          <note type="speaker">
            Anf. 143 CONNY SANDHOLM (fp)
          </note>
          <note>
            Fru talman! Låt mig börja detta anförande med att ge ett beröm.
            Propositionen och betänkandet är ett steg åt rätt håll. Det hade
            varit väldigt bra om man inte hade stannat på halva vägen. Jag
            vill också ge en eloge till socialdemokraterna för att de hade
            kurage att gå emot propositionen i betygsfrågan så att vi där
            kunde få enighet. Det hade varit barockt om man i grundskolan
            hade tagit bort begreppet inte godkänd men i särskolan haft kvar
            begreppet otillräckliga kunskaper.
          </note>
          <note>
            Jag håller med Beatrice Ask om att detta ärende är väldigt svårt.
            Jag hade en illusion om att man skulle kunna få en total uppslutning
            när det gällde möjligheten till val av skola. Men tyvärr måste
            jag erkänna, fru talman, att även den illusionen kom på skam och
            har ersatts av besvikelse.
          </note>
          <note>
            När jag läser igenom betänkanden och lyssnar till skilda argument
            kan jag inte finna någon som helst ideologisk grund till varför
            vi skulle ha olika meningar. Varför skall vi förvägra just denna
            grupp val av skola? Jag måste instämma i den rubrik som fanns
            på ett cirkulärbrev från FUB: Varför?
          </note>
          <note>
            När den här frågan behandlades i en tidigare omgång uttalade
            riksdagen att föräldrarna i princip skall fatta det slutliga avgörandet
            i valet mellan grundskola och särskola men också inom särskolan.
            Det verkar som att den nya skolministern struntat i det uppdrag
            som riksdagen gav.
          </note>
          <note>
            Visserligen följer propositionen remissvaret från t.ex. Kommunförbundet
            som tycker att just i detta fall skall skolans professionalism
            och mening gälla.
          </note>
          <note>
            Kommunförbundets ställningstagande upprör mig inte speciellt
            mycket. Men att vi i utskottet och här i kammaren skall gå på
            samma linje, och säga att skolans vilja är starkare än föräldrarnas
            rätt, känns fel och upprörande.
          </note>
          <note>
            Som jag har uppfattat min uppgift - nu är jag ganska ny som riksdagsledamot
            - är den att jag som ledamot av Sveriges riksdag skall företräda
            människorna och inte organisationerna. Alla våra ställningstaganden,
            eller ibland brist på ställningstaganden, är kraftiga signaler
            till invånarna och till dem som berörs av besluten om vad vi vill,
            våra åsikter och uppfattningar.
          </note>
          <note>
            Fru talman! Om nu kammarens ledamöter kommer att följa utskottsmajoritetens
            förslag ger det en tydlig signal till föräldrar till utvecklingsstörda
            barn, en signal med innebörden: Till skillnad från andra föräldrar
            anser vi att ni inte har tillräcklig kännedom om era barns bästa.
            Därför måste vi begränsa er valfrihet och ert inflytande.
          </note>
          <note>
            Frågan kan tyckas vara liten. Men signalen är desto tydligare
            och kraftigare. Jag tror att vi måste använda fantasin och försöka
            att sätta oss in i hur just dessa föräldrar tar emot våra signaler
            som kommer här från kammaren i besluten. Det verkar som om majoriteten
            har glömt både handikapplagen och LSS, där honnörsorden är delaktighet,
            inflytande och medbestämmande. Orden stämmer inte överens med
            det jag ser nu i betänkandet.
          </note>
          <note>
            Jag kan förstå att majoriteten slår dövörat till för min argumentation,
            även om jag försöker att vara tydlig. Jag kan i så fall förstärka
            den genom att citera vad handikappombudsmannen skrev i sitt yttrande.
          </note>
          <note>
            Hon skriver följande: "Förslaget präglas av en syn att det förekommer
            föräldrar som inte förstår sina barns bästa, inte sätter sina
            barn i första rummet. Handikappombudsmannen anser att föräldrarna
            är de som bäst känner sina barn och vet att de alltid kämpar,
            ibland en ojämn kamp, för att deras barn som är utvecklingsstörda
            eller har andra funktionshinder ska få den skolgång som de finner
            bäst för dem". Det var tydligt.
          </note>
          <note>
            Jag kan fortsätta med att citera en kortare tes som kommer litet
            längre ner i samma yttrande: "Risken att föräldrarna inte skulle
            ha sina barns bästa för ögonen anser handikappombudsmannen vara
            betydligt mindre än risken för att kommunen med hänvisning till
            bristande resurser inte sätter barnets bästa i främsta rummet."
            Tydligare än så kan det inte sägas.
          </note>
          <note>
            Om vi låter handikappombudsmannens beska sanning sjunka in i
            medvetandet, varför och hur kan vi då säga nej till det enkla
            lilla tillägg att föräldravalet också skall ske inom särskolans
            ram? Att komma med argument om att det påverkar skolans framtida
            organisation, osv. känns både genomskinligt och futtigt.
          </note>
          <note>
            Återigen är det signalen och beskedet till föräldrarna som är
            det centrala. Antingen tror vi på dessa kämpande föräldrar, eller
            så tror vi mer på skolorganisationens kunskap. För mig är valet
            ganska lätt. Det är föräldrarna som gäller.
          </note>
          <note>
            Om man nu slår dövörat till för vad handikappombudsmannen säger,
            och vad jag har sagt, kan man ändå ställa en fråga till framför
            allt Socialdemokraterna. Den förre socialministern Bengt Westerberg
            arbetade med övertygelse i ett jättejobb för att ta fram
          </note>
          <note>
            Handikapputredningen och lagen om stöd och service,
          </note>
          <note>
            LSS. Socialdemokraterna ställde upp glatt och helhjärtat för
            denna politik, och det tycker jag var väldigt bra. Varför vill
            man inte nu ställa upp på detta lilla steg i rätt riktning och
            i samma anda? Det är ett litet steg som betyder så mycket för
            föräldrarna och är en positiv signal om tilltro. Varför skall
            vi inte ge dem den tillit, det stöd och den rätt som de behöver
            och skall ha?
          </note>
          <note>
            Fru talman! Jag yrkar bifall till Folkpartiets reservation till
            betänkande 1 från utbildningsutskottet.
          </note>
          <note>
            Anf. 144 BEATRICE ASK (m) replik
          </note>
          <note>
            Fru talman! Vi tycks prata förbi varandra i den här frågan. Jag
            delar Conny Sandholms uppfattning att vi inte befinner oss särskilt
            långt ifrån varandra. Men med den plädering som Conny Sandholm
            har gjort här förstår jag inte varför Folkpartiet reserverat sig
            endast när det gäller valet inom skolformen och varför man stöder
            förslaget att det skall vara en försöksverksamhet. Det är det
            ena problemet jag har när det gäller att förstå Folkpartiet.
          </note>
          <note>
            Det andra är följande. Jag har stor respekt för föräldrars engagemang.
            Jag tycker att det är riktigt att man slåss för föräldrarnas sak.
            Men jag förstår inte motståndet mot att för barnens bästa ha en
            reservation eller en utgång.
          </note>
          <note>
            Vi vet att de stentuffa reglerna vid den flexibla skolstarten
            har varit besvärliga därför att det dyker upp barn som behöver
            vänta ett år till, men inte längre får det.
          </note>
          <note>
            Jag vet inte något fall där man skulle behöva använda den brasklapp
            som arbetsgruppen, som sysslat med de här frågorna, föreslog.
            Men jag vill inte hamna i den situationen att det dyker upp ett
            fall där skolhuvudmannen tvingas gå in och göra ett omhändertagande
            när det är uppenbart - och det är väldigt tuffa skrivningar här
            - att ett barn inte klarar av den vanliga grundskolan.
          </note>
          <note>
            Det är inte heller så att kommunerna kan slarva och skriva in
            en massa barn i särskolan i onödan.
          </note>
          <note>
            Definitionen av vem som skall gå i särskolan är ganska klar.
          </note>
          <note>
            Jag förstår alltså inte Folkpartiet. Jag begriper inte varför
            ni röstar för en försöksverksamhet om ni är så övertygade om att
            man borde ha principen direkt.
          </note>
          <note>
            Anf. 145 CONNY SANDHOLM (fp) replik
          </note>
          <note>
            Fru talman! Det kan ligga mycket i att man kan prata förbi varandra
            i en sådan här fråga. Visst delar jag uppfattningen att det vore
            bättre att slippa försöksverksamheten.
          </note>
          <note>
            Men när jag har talat med företrädare för dessa organisationer
            och med föräldrar om vad som är viktigast menar de att det inte
            är så viktigt om det blir en försöksverksamhet eller inte. Det
            viktiga är att de får beskedet om tilltro.
          </note>
          <note>
            Jag delar inte Beatrice Asks farhågor när det gäller omhändertagande.
            Jag kan förstå att det känns konstigt att stå och opponera i den
            här situationen. Jag tycker att det underlag vi har fått är så
            tydligt och talar just för den reservation som vi har lagt.
          </note>
          <note>
            Anf. 146 BEATRICE ASK (m) replik
          </note>
          <note>
            Fru talman! Jag tycker ändå att det är litet riskabelt att ge
            sig in på en försöksverksamhet utan att ha den möjlighet som jag
            tycker att man borde ha. Och om man har den möjligheten behöver
            man inte ha någon försöksverksamhet. Det är hela poängen.
          </note>
          <note>
            Låt mig också ställa en fråga till Conny Sandholm.
          </note>
          <note>
            Anser Folkpartiet i konsekvens med uppfattningen här att vi skall
            ge föräldrar rätt att välja klass eller grupp inom den vanliga
            grundskolan också? Jag vill ändå tro att valet mellan träningsskola,
            grundsärskola och olika varianter av dessa är en pedagogisk fråga
            som man arbetar med inom skolan. Där är det kanske mindre lämpligt
            att föräldrar väljer i varje läge.
          </note>
          <note>
            Här har ju jag stött majoriteten. Vi väljer i stället att säga
            att vi måste se över om gränsdragningarna inom särskolan är riktiga,
            och det tycker jag är bra mycket klokare. Tycker ni i konsekvens
            med det förslag som ni har att vi också skall ändra reglerna i
            den vanliga skolan?
          </note>
          <note>
            Anf. 147 CONNY SANDHOLM (fp) replik
          </note>
          <note>
            Fru talman! När jag läser igenom det gamla betänkandet står det:
            Utskottet finner efter noggrant övervägande att det är fel att
            en myndighet kan ta över föräldrars ansvar.
          </note>
          <note>
            Där står det också: Detta gäller även val inom särskolan.
          </note>
          <note>
            Då undrar jag vad det är som har framkommit på den korta tiden
            som gör att Beatrice Ask, och även majoriteten, har ändrat uppfattning.
          </note>
          <note>
            Talmannen anmälde att Beatrice Ask anhållit att till protokollet
            få antecknat att hon inte ägde rätt till ytterligare repliker.
          </note>
          <note type="speaker">
            Anf. 148 TUVE SKÅNBERG (kds)
          </note>
          <note>
            Fru talman! Jag vill börja med att yrka bifall till reservation
            2 i UbU1.
          </note>
          <note>
            I betänkandet 1993/94:UbU6 anförde ett enigt utbildningsutskott
            följande: "Utskottet instämmer i --
          </note>
          <note>
            - att ett barns placering i särskolan mot föräldrarnas vilja
            utgör en dålig grund för barnets skolgång. Det är därför angeläget
            att samverkansformerna mellan föräldrarna och berörda myndigheter
            utvecklas. Det bör ankomma på regeringen att föranstalta härom.
            När det gäller frågan om vem som skall ha sista ordet, i de fall
            man inte blir överens om val av nu aktuell skolform, finner utskottet,
            efter noggrant övervägande, att det är principiellt betänkligt
            att myndighet ges möjlighet att slutligt ta över föräldrarnas
            ansvar. Utskottet vill därför föreslå att riksdagen av regeringen
            begär en översyn av nu gällande regler såvitt avser val av skolform
            för utvecklingsstörda barn. Den bör syfta till att föräldrarna
            i princip får det slutliga avgörandet när det har varit omöjligt
            att nå fram till ett gemensamt ställningstagande i vad gäller
            valet mellan grundskola och särskola samt inom särskolan. Översynen
            bör ske så skyndsamt att regeringen kan förelägga riksdagen ett
            förslag i ärendet före utgången av år 1994."
          </note>
          <note>
            Så långt är allting väl. Det blev ett tillkännagivande till regeringen
            utifrån det jag nu läste upp.
          </note>
          <note>
            Det hade inte varit några problem om regeringen hade gjort vad
            vi beställde i tillkännagivandet. Det hade inte heller varit några
            problem om detta hade ändrats och regeringen hade lagt en proposition
            som avvek från beställningen. Men nu har vi fått facit.
          </note>
          <note>
            En majoritet i utskottet vill inte hålla fast vid man själv enigt
            bestämde 1993/94. Det gäller "samt inom särskolan".
          </note>
          <note>
            Vi vet ju att förr eller senare blir försöksverksamheten, om
            allt går som vi tror, en ordnad och reglerad verklighet och inte
            ett undantag. Vi vet också att särskolan och möjligheten att välja
            inom särskolan inte kommer att undantas. Varför då släpa efter
            den utveckling som vi inser är den enda rimliga både principiellt
            och praktiskt? Det måste kännas oerhört otillfredsställande för
            majoriteten att bromsa nu. Jag kan inte finna några sakliga skäl
            till varför särskolan skulle vara undantagen.
          </note>
          <note>
            När det gäller föräldrarnas kompetens, förutom det principiella
            ställningstagandet, talar ju all expertis för att föräldrarna
            har möjlighet att välja mer välgrundat och genomtänkt än någon
            annan. Min egen erfarenhet från de år som jag har arbetat inom
            FUB
          </note>
          <note>
            och med utvecklingsstörda på sommarkolonier är att jag aldrig
            har träffat så engagerade föräldrar som dessa.
          </note>
          <note>
            Med den lilla erfarenhet jag har anser jag att familjer med ett
            utvecklingsstört barn genomgående har ett djupare engagemang i
            varandra och en djupare sammanhållning. Man har gjort oerhört
            mycket för att sätta sig in i sitt barns bästa. Jag tror inte
            att det är lyckligt att i de sällsynta fall där det är olika mening
            säga att en expert skulle veta bättre.
          </note>
          <note>
            Kristdemokraterna står fast vid den bedömning som gjordes av
            ett enigt utskott 1993. Vi anser det anmärkningsvärt att regeringen
            först dröjt med förslaget i ärendet och sedan när det väl kommer
            frångår riksdagens beslut. Vi tycker att propositionen andas en
            misstro mot den här föräldragruppens möjligheter att avgöra vad
            som är bäst för deras egna barn.
          </note>
          <note>
            Riksdagen bör därför vid voteringen senare i dag återigen slå
            fast att föräldrarna till utvecklingsstörda barn i princip skall
            ha det slutliga avgörandet när det gäller valet mellan grundskola
            och särskola samt inom särskolan.
          </note>
          <note>
            Dessutom har det på senare år funnits en tydligt utveckling mot
            att allt fler barn placeras i särskola.
          </note>
          <note>
            Det har skett i takt med att budgeten för skolan har bantats
            och anslagen blivit mindre för barn med särskilda behov i den
            vanliga skolan. En stram ekonomi kan leda till att skolledningen
            på grund av brist på resurser bedömer att det är lämpligt att
            placera barnet i särskolan. Detta är ingen önskvärd utveckling.
            Den måste noggrant följas.
          </note>
          <note>
            Vi tycker att vi har fått gehör i utskottet för vår vilja att
            göra en uppföljning och utvärdering, men vi vill trycka på att
            detta måste ske skyndsamt. Det får inte vara en lösning att på
            grund av ekonomiska skäl kugga ut, slussa ut och pressa ut de
            här barnen ur den vanliga skolan. Det är kommunens ansvar att
            erbjuda elever med särskilda behov hjälp och stöd. Det finns uttalat
            i lagstiftningen på många ställen.
          </note>
          <note>
            Anf. 149 BEATRICE ASK (m) replik
          </note>
          <note>
            Fru talman! Jag ogillar att ge mig på mina borgerliga kamrater,
            men man kan inte argumentera för föräldrarnas rätt att välja och
            rösta med majoriteten.
          </note>
          <note>
            Folkpartiet, Centern och kds röstar ju för en försöksverksamhet
            i huvudfrågan. Det är ju det ni står och kritiserar regeringen
            för. Jag förstår inte hur det hänger ihop. Är man övertygad om
            föräldrarnas rätt att välja måste man ju anse att det skall fattas
            beslut om det. Däremot kan ni ha synpunkter på den brasklapp som
            vi moderater har med i förslaget.
          </note>
          <note>
            Sedan frågade Tuve Skånberg i sitt inlägg vad det är som gör
            att moderaterna har ändrat sig, eller han hänvisade rättare sagt
            till vad som sades i utskottet förra gången den här frågan var
            aktuell.
          </note>
          <note>
            Det som har hänt är att vi har sagt att det är klokare att se
            över strukturen inom särskolan än att ge föräldrar rätt att välja
            den. När det gäller huvudfrågan, om föräldrar i princip skall
            fatta besluten, har vi dragit slutsatsen att de bör få göra det,
            och vi vill ha en liten paragraf om det inte skulle fungera i
            något hörn.
          </note>
          <note>
            Jag förstår inte hur man kan argumentera på det sätt som Tuve
            Skånberg gjorde nyss och samtidigt rösta för det socialdemokratiska
            förslaget i huvudfrågan. Det är ju så det kommer att bli.
          </note>
          <note>
            Anf. 150 TUVE SKÅNBERG (kds) replik
          </note>
          <note>
            Fru talman! Det är sant att det principiellt inte skulle behövas
            någon försöksverksamhet, men när det nu går att få en majoritet
            för försöksverksamheten hör det till den demokratiska traditionen
            att försöka komma så långt som möjligt. Här var det möjligt att
            få fyra års försöksverksamhet, och vi har alla skäl att tro att
            det kommer att bli en permanentad verksamhet.
          </note>
          <note>
            Jag finner det inte svårt att inordna mig i det, och jag är övertygad
            om att de här föräldrarna efter de fyra åren kommer att få den
            slutliga rätten.
          </note>
          <note>
            Anf. 151 BEATRICE ASK (m) replik
          </note>
          <note>
            Fru talman! Om oppositionen hade stått upp som en kvinna och
            krävt att slippa försöksverksamhet, för att i stället gå till
            beslut direkt, tror jag nästan att vi hade lyckats övertyga även
            Socialdemokraterna. Jag tycker att det är en dålig ursäkt att
            säga att det var så långt man kunde komma och sedan i argumentationen
            kritisera det beslut man är beredd att fatta.
          </note>
          <note>
            Jag beklagar att det blir en försöksverksamhet, därför att det
            är inte nödvändigt. Men det behövs en möjlighet att ta tag i mycket
            specifika fall, och det är det vi moderater står ensamma om i
            dag.
          </note>
          <note>
            Anf. 152 TUVE SKÅNBERG (kds) replik
          </note>
          <note>
            Fru talman! Vi ser till sakpolitiken. Det här är en utveckling
            som inte kommer att stoppas. Försöksverksamheten kommer med all
            säkerhet att bli verklighet och föräldrarnas rättighet så småningom.
            Det visade sig vara en framkomlig väg. Jag delar de principiella
            invändningar som Beatrice Ask har riktat, men den här vägen kommer
            att leda fram till föräldrarnas rätt, och det tycker jag är viktigare.
          </note>
          <note type="speaker">
            Anf. 153 TORGNY DANIELSSON (s)
          </note>
          <note>
            Fru talman! Grunden för socialdemokratisk skolpolitik är en sammanhållen
            skola, där barn och ungdomar med olika erfarenheter, sociala tillhörigheter
            och kulturer träffas. De har alla samma arbetsplats, där undervisningen
            och den personliga utvecklingen berikas av att de vuxna, ungdomarna
            och barnen är olika ibland och är lika i andra situationer. Integrationen
            är bra inte bara för skolan, utan också för samhället.
          </note>
          <note>
            Grundskolan skall vara öppen för alla - helt i linje med att
            vi vill ha ett samhälle som är öppet för alla.
          </note>
          <note>
            Inget barn skall tvingas stå utanför den allmänna obligatoriska
            skolan - vår skola för alla. Detta gäller även för elever som
            är utvecklingsstörda eller jämställda med dessa barn och som på
            grund av sina funktionshinder bedöms inte kunna nå upp till grundskolans
            kunskapsmål och således har rätt att fullfölja sin skolplikt i
            särskolan. Begreppet "särskild skolplikt" föreslås tas bort, för
            att markera att den obligatoriska skolan har ett skolpliktsbegrepp
            som gäller för alla barn.
          </note>
          <note>
            Innehållet i detta betänkande, med förslag om ändringar i skollagen,
            syftar till att ge föräldrar ökat inflytande över utvecklingsstörda
            barns skolgång.
          </note>
          <note>
            Detta innebär - och det är viktigt att poängtera, eftersom det
            fortfarande råder viss förvirring - att betänkandet går längre
            i frågan om valfrihet än det förslag som den borgerliga regeringens
            tillsatta arbetsgrupp lade fram.
          </note>
          <note>
            I det betänkande vi diskuterar här i dag föreslås att föräldrar
            alltid och obetingat skall ha det slutgiltiga avgörandet om deras
            barn skall gå i grundskolan.
          </note>
          <note>
            Under en fyraårig försöksperiod får barn inte tas emot i särskolan
            utan vårdnadshavarens medgivande.
          </note>
          <note>
            I den moderata reservationen till betänkandet vill man dock att
            skolan som huvudman alltid slutgiltigt kan anvisa särskolan, även
            mot föräldrarnas vilja. För mig innebär det att vi inte får "en
            skola för alla", utan bara "en skola för nästan alla".
          </note>
          <note>
            Det som är bäst för varje barn skall gälla i beslut om placering,
            och det är för många barn att börja i särskolan med de tillgångar
            och förtjänster den här.
          </note>
          <note>
            Särskolan behövs, men att börja där mot förälderns vilja kan
            inte anses vara bäst för barnet. Därför yrkar jag avslag på Moderaternas
            reservation.
          </note>
          <note>
            Att vi nu säger att det är en fyraårig försöksperiod innebär
            inte att vi avser att ta bort denna rätt efter fyra år, utan snarare
            att vi dels vill följa upp lagstiftningen utifrån resultaten av
            det faktiska inflytandet, dels vill följa upp våra intentioner
            om att utveckla arbetsformer och beslutsprocesser som betonar
            samverkan och det gemensamma ansvaret. Det bästa för barnen är
            att de vuxna runt om och tillsammans med varje barn kan bidra
            till en helhet och en samsyn. Föräldern ses som expert på barnet
            och dess behov, och skolans personal ses som expert på pedagogiska
            metoder, resurser och organisation.
          </note>
          <note>
            Behovet av samverkan kan inte nog understrykas, och det är därför
            glädjande att höra hur FUB, kommunerna m.fl. kan referera att
            det i dag i praktiken inte uppstår några konflikter i samband
            med placering. De utredningar och beaktanden som görs verkar ha
            bra grund, och besluten tillåts mogna fram.
          </note>
          <note>
            Utvecklingssamtalen har en betydelsefull roll för att kunna åstadkomma
            bra underlag för planering, uppföljning och utvärdering av skolgången.
            Det gäller alla barn, men är kanske ännu viktigare för gruppen
            utvecklingsstörda, som har ett större behov av individualisering.
          </note>
          <note>
            Gruppen utvecklingsstörda är en mycket heterogen grupp, och variationerna
            är stora i fråga om förutsättningar att kunna delta i olika moment
            i träning och undervisning. Olikheterna i behov skall vara vägledande
            för planeringen av varje barns skolgång. Variationerna i antalet
            möjliga alternativ till val av skolform bör därför också vara
            stora. Valfriheten mellan olika former bör öka. Valet inom särskolan
            bör närmast handla om val av metoder, organisation av lokaler
            och resurser. Den enskilde eleven kan då utifrån sina förutsättningar
            och behov av träning delta i olika aktiviteter och gruppgemenskaper,
            för att på så sätt uppnå bästa resultat samt åstadkomma variation
            och arbetsglädje i skolarbetet.
          </note>
          <note>
            Särskolans nuvarande organisation ger endast möjligheter att
            välja mellan grundsärskolan och träningsskolan samt dessutom möjligheter
            till integration i grundskolan. Utskottet anser att organisationsformerna
            bör vara sådana att de underlättar för skolans personal och för
            vårdnadshavare att i samverkan finna väl fungerande, individuellt
            anpassade planläggningar av skolgången inom särskolan.
          </note>
          <note>
            Den utvärdering som skall pågå under försöksperioden bör enligt
            vår mening också belysa den utveckling som pågår inom det pedagogiska
            området vad gäller undervisnings- och träningsmetoder, införande
            av nya hjälpmedel och tekniska resurser samt nytänkande i sätt
            att integrera samt bilda klasser och grupper. Detta är speciellt
            intressant att följa, efter det att kommunerna nu tagit över huvudmannaskapet
            för särskolan, fullt ut efter årsskiftet. På sikt bör detta göra
            att vi kan få en hel del goda och spännande exempel, som kan ge
            oss vägledning för hur särskolans organisation skall se ut för
            att kunna vara bäst för barnen.
          </note>
          <note>
            Det är dock för tidigt att i dag komma med förslag till konkreta
            förändringar, men utskottet vill med intresse följa den diskussion
            om framtidens särskola som i dag förs. I dagsläget, med den inriktning
            på en tänkbar utveckling av särskoleorganisationen som här diskuteras,
            vore det olyckligt att fokusera på valet mellan enbart två skolformer
            inom särskolan. Vi nöjer oss därför i dag med att inte föreslå
            några ytterligare förändringar i lagstiftningen, dvs. att inte
            omfatta även valet av placering inom särskolan.
          </note>
          <note>
            Fru talman! Sverige anses i många stycken vara ett föregångsland
            när det gäller insatser för funktionshindrade. Förra året anordnades
            en världskonferens, anordnad av Unesco, om särskilda behov inom
            undervisningen. Där antogs en deklaration, den s.k.
          </note>
          <note>
            Salamankadeklarationen, som fastslår en hel del principer, bl.a.
            att det mest effektiva sättet att bedriva undervisning för funktionshindrade
            är inom ramen för den allmänna skolan. Därigenom kan man på det
            mest effektiva sättet skapa ett öppet samhälle utan diskriminering
            och med god integrering av funktionshindrade.
          </note>
          <note>
            Diskussionen om den framtida skolgången för utvecklingsstörda
            barn och även för andra handikappade barn behöver stimuleras,
            och jag är förhoppningsfull om att riksdag och regering kan bidra
            i en sådan diskussion.
          </note>
          <note>
            Avslutningsvis vill jag yrka bifall till utskottets hemställan
            och avslag på reservations- och motionsyrkandena.
          </note>
          <note>
            Anf. 154 BEATRICE ASK (m) replik
          </note>
          <note>
            Fru talman! Först skulle jag naturligtvis vilja ha svar på frågan
            vad som har hänt socialdemokraterna, som har ändrat sig så radikalt
            att man numera bara vill ha försöksverksamhet. Jag hade trott
            att Inger Lundberg, som deltog i debatterna förr och var mycket
            tvärsäker i sina uppfattningar, skulle komma hit i dag, men hon
            har ju andra ansvarsområden i dag.
          </note>
          <note>
            När det gäller kritiken från socialdemokraterna mot den reservation
            som finns från oss moderater och påståendet att den skulle stå
            i strid med "en skola för alla" vill jag bara påminna om att val
            av skolformen särskola inte betyder att en elev som går i särskolan
            skall vistas i en särskild byggnad och delta i en särskild undervisning.
            Det finns någonting som heter integrerade särskoleelever.
          </note>
          <note>
            Poängen med bedömningen är att vi i grundskolan har vissa krav
            och mål uppställda, och det kan i speciella fall vara uppenbart
            att det inte är möjligt att uppnå alla de kraven och målen. En
            sådan elev kan då inte klara av grundskolan med det regelverk
            som vi har i dag. Då kan det vara bra att vara inskriven i särskolan,
            där man kan få extra stöd och hjälp, men det går att integrera
            det fullt ut.
          </note>
          <note>
            Jag vet att socialdemokraterna har diskuterat detta mycket i
            utskottet och att de också är positiva till olika former av förnyelse.
            Det ser jag som en möjlighet framöver. Men ändå - vad har fått
            er att ändra uppfattning? Och framför allt - inser ni inte bekymren
            med att det faktiskt finns elever som icke kommer att klara de
            mål som läroplanen ställer upp?
          </note>
          <note>
            Anf. 155 TORGNY DANIELSSON (s) replik
          </note>
          <note>
            Fru talman! Beatrice Ask talade om att det kunde vara uppenbart
            att en elev inte skulle kunna uppnå grundskolans krav och mål.
            Jag håller inte med om det. Jag inser att bedömningen inte är
            definitivt. Den bedömning man gör av ett barns utveckling vid
            en viss tidpunkt gäller inte för hela skolgången, och därför är
            det viktigt att man kan ta hänsyn till det.
          </note>
          <note>
            Samtidigt måste man konstatera att den här personkretsen är så
            omfattande och utgör en så heterogen grupp att man behöver ha
            möjlighet till stor öppenhet.
          </note>
          <note>
            Ett barn kanske i vissa avseenden mycket väl kan leva upp till
            både de krav och kunskapsmål som grundskolan ställer och de som
            grundsärskolan ställer. Om man är bedömd att vara placerad i träningsskola
            är det inte givet att man inte också kan nå andra mål utifrån
            en annan skolform.
          </note>
          <note>
            Anf. 156 BEATRICE ASK (m) replik
          </note>
          <note>
            Fru talman! Jag vill bara påpeka att våra skrivningar är mycket
            restriktiva. Det handlar om mycket speciella fall. Den utredning
            som har lagt fram det här förslaget - utredningen gjordes utifrån
            den diskussion vi hade för ett par år sedan - understryker att
            det inte får råda någon tvekan om att barnet inte klarar av skolgång
            i grundskolan. Man försöker alltså vara mycket tydlig.
          </note>
          <note>
            Det handlar inte om att bara tycka till eller anta att det inte
            går. Men det finns situationer när skolans professionella ändå
            är helt övertygade om att barnet inte klarar av skolgången i grundskolan
            eller då "det visar sig", som vi formulerar det i vår reservation,
            att barnet inte klarar av skolgången där. Då måste det finnas
            möjlighet att fatta beslut om att byta skolform.
          </note>
          <note>
            Torgny Danielsson slog fast att vi är duktiga på de här sakerna
            i Sverige och att man i internationella sammanhang understryker
            att det bästa för funktionshindrade elever är att gå i den vanliga
            skolan. Jag tänker inte invända mot det - det ligger mycket i
            de påståendena. Men jag vill ändå att det skall sägas i den här
            debatten att särskolan som vi har i Sverige innehåller kvaliteter
            som kanske är ett av skälen till att vi är ett av de länder som
            lyckas bäst med att nå goda resultat för de här eleverna. Det
            finns väldigt mycket kompetens, väldigt mycket specialpedagogik
            för elever som annars absolut inte skulle klara sig så bra i samhället
            som de gör i dag.
          </note>
          <note>
            Jag tycker att detta skall sägas i den här debatten.
          </note>
          <note>
            Om föräldrarna ibland har känt sig kränkta av den politiska debatten,
            när vi undrar över hur vi skall ta ställning, så känner sig också
            många som arbetar inom särskolan ifrågasatta av motsvarande debatt.
          </note>
          <note>
            Anf. 157 TORGNY DANIELSSON (s) replik
          </note>
          <note>
            Fru talman! Jag kan instämma i det som Beatrice
          </note>
          <note>
            Ask sade om kvaliteten på särskolan. Men samtidigt får vi inte
            nöja oss med det. Vi pekar ju på att det pågår en väldigt omfattande
            utveckling när det gäller att arbeta med funktionshindrade barn,
            och det gäller att ta vara på den. Därför är det viktigt att man
            ser det här som en försöksperiod, och i försöksperiodens syfte
            ligger det bl.a. att se till att man verkligen får ett inflytande.
            Det är skillnad mellan formellt och informellt inflytande. Det
            är ju också fråga om vilket val man ställs inför utifrån den organisation
            och den kunskap som finns i kommunen. Det får inte vara så att
            det handlar om ett val mellan två olika skolformer. Vi menar att
            det i förlängningen bör vara en större öppenhet. Det får inte
            bli som med Fordbilarna, där man fick välja vilken färg man ville
            bara man valde svart, enligt ett citat av Henry Ford.
          </note>
          <note>
            Anf. 158 CONNY SANDHOLM (fp) replik
          </note>
          <note>
            Fru talman! Jag måste få upprepa två frågor till
          </note>
          <note>
            Torgny Danielsson, som jag har lärt känna som en klok man. Den
            första frågan är vad det är som har gjort att även Torgny har
            ändrat sin uppfattning från det tidigare ställningstagandet. Det
            står så tydligt i texten att det var noggrant övervägt att valet
            skulle gälla också inom särskolan. Vad är det som har motiverat
            just den ändringen?
          </note>
          <note>
            Den andra frågan är kanske mer av ett förslag:
          </note>
          <note>
            Varför då inte slå följe med oss och i Bengt Westerberg-anda
            fullfölja de här bra reformerna när det gäller handikappade? Torgny
            Danielsson säger ju själv att Sverige är ett föregångsland. Det
            hade varit ett väldigt litet tillägg för att göra det här förslaget
            mer fulländat.
          </note>
          <note>
            Anf. 159 TORGNY DANIELSSON (s) replik
          </note>
          <note>
            Fru talman! Avvägningen mellan att ge den mest kvalificerade
            träningen och utbildningen enligt de pedagogiska erfarenheter
            som finns ute i skolorna och att ge vad den allmänna grundskolan
            kan ge är svår att göra. Det är ingen som kan nå bägge målen samtidigt.
          </note>
          <note>
            Det som den obligatoriska skolan kan ge handlar bl.a.
          </note>
          <note>
            om den sociala träningen, tryggheten och gemenskapen, som man
            vinner i större utsträckning än om man skapar många från varandra
            separerade skolorganisationer. Därför vill vi se en utveckling
            där man kommer ifrån att bara ha två skolformer. Det är därför
            olyckligt att vi i dag fokuserar på detta. Detta händer samtidigt
            i tiden som kommunerna håller på och tar över ansvaret och kan
            väntas komma med många intressanta bidrag och visa goda exempel
            på hur verksamheten kan utvecklas, och dem vill vi ta vara på.
          </note>
          <note>
            Anf. 160 CONNY SANDHOLM (fp) replik
          </note>
          <note>
            Herr talman! Men det som Torgny Danielsson refererar till som
            skäl för den ändrade uppfattningen är ju samma förhållanden som
            rådde tidigare. Organisationen av grundskolan är ju inte i sig
            förändrad. Förutsättningarna har alltså inte ändrats. Det är därför
            jag blir så förvånad över att ni har ändrat er från det tidigare
            eniga utskottsbetänkandet.
          </note>
          <note>
            Anf. 161 TUVE SKÅNBERG (kds) replik
          </note>
          <note>
            Herr talman! Jag måste säga att Torgny Danielsson inte svarade
            på Conny Sandholms fråga. Då gör vi ett nytt försök. Jag läser
            ur utbildningsutskottets betänkande från 1993/94 - jag lägger
            orden i er egen mun: Vi socialdemokrater har efter noggrant övervägande
            kommit fram till att val av skolform för utvecklingsstörda barn
            bör syfta till att föräldrarna i princip får det slutliga avgörandet
            även när det gäller särskolan. - Så står det om man drar ihop
            det litet.
          </note>
          <note>
            Det är ett principiellt ställningstagande som ni gjorde 1993/94.
            Nu har ni vänt. Jag efterlyser nu, och stryker under den fråga
            Conny Sandholm ställde tidigare, sakskälen till att ni tar avstånd
            från möjligheten att välja även inom särskolan.
          </note>
          <note>
            Anf. 162 TORGNY DANIELSSON (s) replik
          </note>
          <note>
            Herr talman! Vi hörde här tidigare att detta problem är mycket
            begränsat. Det är få fall som leder till konflikt i slutändan
            när det gäller valet av skolform.
          </note>
          <note>
            Det är glädjande. Vi vill trycka på att man kan utveckla samverkansformer
            så att ett gemensamt ställningstagande aldrig blir aktuellt. Vi
            menar att det i sak är det bästa för barnet. Barnets intresse
            måste gå i första ledet. Det skall bli en så bra lösning som möjligt
            med bra skolgång och bra innehåll i skolans vardag för barnet.
          </note>
          <note>
            Anf. 163 TUVE SKÅNBERG (kds) replik
          </note>
          <note>
            Herr talman! Nu är Torgny Danielsson ute på farlig mark, när
            det i princip sägs att föräldrarna skall ha det sista avgörandet.
            I sin replik nyss tog han tillbaka det och sade att det avgörande
            är barnets bästa. Vad är det som säger att ni inte med detta menar
            att de skall kunna välja i grundskolan? Är det så att föräldrarna
            i princip, om inget annat talar för det, skall ha avgörandet i
            alla fall? Hur kan ni splittra upp er på denna inkonsekvens?
          </note>
          <note>
            Anf. 164 TORGNY DANIELSSON (s) replik
          </note>
          <note>
            Herr talman! Det bästa för barnet är som sagts här samverkan,
            att man kommer överens. Ingen kan ju tjäna på att någon med "konstruerad
            makt" måste få sista ordet. Det bör i stället vara så att man
            kan finna en mångfald av metoder, organisationssätt och sätt att
            utnyttja ny teknik och resurser. Det måste vara det övergripande.
          </note>
          <note>
            När vi har kommit längre fram och kan finna vilket sätt som är
            det mest lämpliga för att organisera undervisningen för funktionshindrade
            barn är det också lättare att fatta ett beslut om hur detta skall
            gå till. Man kan då också peka på samverkansformer.
          </note>
          <note>
            Anf. 165 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Herr talman! Förslaget om föräldrars rätt att välja skolform
            för sina barn har väckt och väcker starka känslor. Jag har här
            ett brev från FEB som säkert alla som sitter i den här salen har
            fått. Däri uppmanar man socialdemokrater, miljöpartister, moderater
            och vänsterpartister att ge föräldrarna rätten att välja skolform
            när frågan avgörs i kammaren.
          </note>
          <note>
            Det här föranleder mig att försöka klara ut några missförstånd.
            För det första är samtliga partier i utskottet överens om att
            föräldrar skall ha rätt att avgöra om barnet skall gå i grundskola
            eller särskola, dvs.
          </note>
          <note>
            rätt att välja skolform för sina barn. Det är endast
          </note>
          <note>
            Moderaterna som vill begränsa den rätten för föräldrarna om det
            visar sig att eleven inte klarar av grundskolans krav.
          </note>
          <note>
            Rätten till val av skolform får inte förväxlas med möjligheterna
            som finns till individ- eller klassintegrering av särskoleelever
            i grundskolan. Särskolan ställer vissa resurser till förfogande.
            En sådan integrering är många gånger till stor fördel för barnet.
            Hur detta går till och hur vanligt det är varierar däremot mellan
            olika landsting. Detta var den första frågan.
          </note>
          <note>
            För det andra skall det ökade föräldrainflytandet regleras i
            en särskild lag om försöksverksamhet under fyra år. Detta står
            alla partier utom Moderaterna bakom. Det var inte nödvändigt av
            kds att ansluta sig för att det skulle bli majoritet för detta
            förslag. Det är inget skäl för kds ställningstagande.
          </note>
          <note>
            För det tredje råder samstämmighet om betygen i särskolan, skolpliktsbegreppet
            och om definitionen av vilka barn som skall tas emot i särskolan.
            Vi är också eniga om att det är viktigt att följa upp och utvärdera
            vilka konsekvenserna blir när kommunerna tar över huvudmannaskapet
            för särskolan och särvux.
          </note>
          <note>
            I Skolverkets brett upplagda utvärderingsprojekt skall man också
            närmare undersöka varför allt fler elever placeras i särskola.
            Kds reservation i den frågan ser jag mera som en politisk markering
            än en avvikande mening.
          </note>
          <note>
            Då återstår frågan om föräldrarnas möjlighet att också avgöra
            om barnet inom särskolan skall gå i grundsärskola eller träningsskola,
            dvs. rätten att välja klass eller grupp. I det avseendet har vi
            skilda uppfattningar. För mig är det avgörande att eleven sätts
            i centrum. Utvecklingsstörda barn är ingen homogen grupp. Barnen
            i en träningsskoleklass kan ha mycket olika förutsättningar. När
            man delar upp eleverna i grupper bör det ske utifrån barnens behov
            och utvecklingsmöjligheter och i samråd med föräldrarna.
          </note>
          <note>
            Detta tillsammans med utvecklingssamtalen utgör en viktig förutsättning
            för att särskoleeleverna skall nå de individuellt anpassade mål
            som finns för varje barn.
          </note>
          <note>
            Detta anser jag vara det centrala, att varje elev får det stöd
            som denne behöver för att utveckla sina resurser maximalt.
          </note>
          <note>
            Enligt min mening finns det stor öppenhet mot föräldrarna och
            en vilja att komma dem till mötes. Av personlig erfarenhet vet
            jag att personalen verkligen lyssnar på föräldrarna. Innan ett
            barn placeras har föräldrarna och personalen både långa och många
            samtal. Ofta prövar man sig fram till den bästa lösningen för
            barnet.
          </note>
          <note>
            Det är sant att grundsärskolan och träningsskolan arbetar efter
            skilda kursplaner. Svenska, matte och samhällskunskap finns inte
            med i träningsskolans kursplaner. Grundsärskolans kursplaner är
            litet mer teoretiska. Men grundsärskola och träningsskola är inga
            enhetliga begrepp, som det låter i debatten här.
          </note>
          <note>
            Hur det ser ut när det gäller utbildningsnivå m.m.
          </note>
          <note>
            varierar från år till år och från kommun till kommun beroende
            på vilka barn som går i skolorna. I många små kommuner - och det
            är många kommuner - placeras barnen som följer grundsärskolans
            och träningsskolans kursplaner i samma klass. Detta plus utvecklingen
            av habiliteringstekniska hjälpmedel, undervisning och träningsmetoder
            gör det angeläget att pröva om uppdelningen i grundsärskola och
            träningsskola är ändamålsenlig längre.
          </note>
          <note>
            Majoriteten har också sagt i sitt betänkande att man utgår från
            att frågan närmare utreds i det utvärderingsarbete gällande särskolan
            som nyligen har påbörjats. Det här är bakgrunden till Vänsterpartiets
            ställningstagande.
          </note>
          <note>
            Vad jag är oroad över är att antalet barn i särskolan har ökat
            med 14 % under de senaste fem åren.
          </note>
          <note>
            Motsvarande ökning i grundskolan är 4 %. Enligt uppgifter från
            många landsting har också antalet ansökningar till särskolan ökat
            dramatiskt. Ansökningarna gäller nu inte längre enbart barn som
            efter noggrann pedagogisk, psykologisk och medicinsk prövning
            har klassats som utvecklingsstörda eller motsvarande utan svagbevågade
            och utåtagerande barn.
          </note>
          <note>
            Grundskolan ser i dag inte längre någon möjlighet att ta hand
            om dessa barn. Då blir placering i särskola en möjlig lösning
            av problemet.
          </note>
          <note>
            Placering i särskola får aldrig ske på felaktiga grunder. Att
            så sker i dag ser jag som en konsekvens av kommunernas dåliga
            ekonomi. Nedskärningarna inom den gemensamma sektorn drabbar också
            skolan hårt och har medfört ökade klasstorlekar, indragna speciallärartjänster
            och en minskning av elevvårdande personal. Inom elevvården skall
            nu allt färre göra alltmer. Detta påverkar särskilt situationen
            för barn med särskilda behov.
          </note>
          <note>
            Jag tycker att riksdagen med kraft och energi borde inrikta sig
            på de här viktiga och svåra frågorna som är konsekvenserna av
            den ekonomiska politiken som fördes av den förra regeringen och
            som förs av den nuvarande. Kan vi som politiker acceptera att
            allt fler barn i Sverige faktiskt far illa?
          </note>
          <note>
            Anf. 166 TUVE SKÅNBERG (kds) replik
          </note>
          <note>
            Herr talman! Britt-Marie Danestig-Olofsson anmärkte att det inte
            är nödvändigt för kds att ansluta sig för att det skulle bli en
            majoritet i frågan om försöksverksamhet. Nej, men vi tror att
            majoriteten bör vara så bred som möjligt. Vi tror att det är en
            god sak som kommer att segra. Vi räds inte en fyraårig försöksverksamhet.
            Vi vet att många goda beslut har fattats även efter en tid av
            försöksverksamhet. Tror man att saken segrar kan man bära några
            år av försöksverksamhet. Är man osäker kan man tvinga igenom sin
            mening för den eventualitet att det inte skulle hålla i alla fall.
            Den här utvecklingen kommer att segra. För att kunna markera en
            bred samsyn och majoritet tror vi att det är en tids försöksverksamhet.
          </note>
          <note>
            Jag måste rikta samma kritik till Britt-Marie Danestig-Olofsson
            som till socialdemokraterna. Är Britt-
          </note>
          <note>
            Marie Danestig-Olofssons mening att det är ett slutligt avgörande
            som skall läggas i föräldrarnas händer?
          </note>
          <note>
            Eller tvekar hon - det verkar så eftersom hon inte har anslutit
            sig till reservationen från Centern, Folkpartiet och kds - i frågan
            om särskolan och möjligheten att välja där?
          </note>
          <note>
            Britt-Marie Danestig-Olofsson anmärkte på det här med en utvärdering
            och sade att det egentligen inte finns någon saklig grund för
            reservation nr 3 från oss i kds. Det är riktigt att vi ligger
            nära varandra. Jag har valt att inte yrka bifall till reservationen
            eller kräva votering där. Jag ser den som en markering av en hög
            angelägenhetsgrad och en stor vilja hos oss att prioritera frågan.
            Vi vill dessutom att det skall ske skyndsamt. Det är nyckelordet
            i reservationen.
          </note>
          <note>
            Anf. 167 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Herr talman! Jag har inget emot breda majoriteter, särskilt inte
            i en sådan här fråga, Tuve Skånberg! Jag tycker att man i utskottet
            har försökt visa lyhördhet och gå varandra till mötes. Därför
            blir jag litet förvånad när det nu i debatten verkar finnas en
            dramatiskt stor skillnad mellan de olika partiernas syn på föräldrarnas
            rättigheter. Jag antar att det beror på att man vill nå vissa
            politiska vinster i opinionen.
          </note>
          <note>
            Jag tror på samförståndslösningar mellan föräldrar och personal.
            När jag arbetat med de här frågorna har jag upplevt att både föräldrar
            och personal är besjälade av en strävan att försöka göra det bästa
            möjliga för barnen. Det är i den kommunikationen som något uppstår.
          </note>
          <note>
            Som jag sade tidigare finns det inga dramatiska skillnader mellan
            träningsskola och grundsärskola.
          </note>
          <note>
            Konstruktion är i stället sådan att man skall kunna diagnostisera
            barnets utvecklingsmöjligheter, men många gånger glider man emellan
            här. Det finns alltså ingen enhetlighet.
          </note>
          <note>
            Jag tror att tiden nu är mogen. Såvitt jag förstår delar FUB
            min uppfattning, att det kanske är ett föråldrat sätt att se på
            särskolans verksamhet när det gäller anpassningen till de individuella
            behoven.
          </note>
          <note>
            När det gäller utvärderingen delar jag uppfattningen att det
            är högst angeläget med en sådan.
          </note>
          <note>
            Anf. 168 TUVE SKÅNBERG (kds) replik
          </note>
          <note>
            Herr talman! Jag konstaterar att Britt-Marie Danestig-Olofsson,
            lika litet som socialdemokraterna gjort, gav ett svar på frågan
            om varför valfriheten inte kunde gälla också inom särskolan.
          </note>
          <note>
            Britt-Marie Danestig-Olofsson säger att det skulle kunna ge sken
            av att det finns en dramatiskt stor skillnad mellan partierna
            i den här frågan. Nej, så är det inte. Det är ett fåtal fall som
            lett till konflikt. Men skulle vi mäta den här frågans vikt bara
            utifrån hur många det är som kommit i kläm, skulle vi över huvud
            taget inte göra någonting. Detta är en principiell fråga. Föräldrarätten
            är mycket viktig och därför är frågan uppe. Det är också därför
            som engagemanget blir större. Jag talar mot den bakgrunden för
            att föräldrarätten skall slå igenom fullt ut.
          </note>
          <note>
            Anf. 169 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Herr talman! Ibland känns det som om vi talade förbi varandra.
            Det viktigaste för mig är barnets behov och möjligheter. Det skall
            vara grunden för hur undervisningen utformas - vilken pedagogik
            och vilken kursplan som används. Här är gränserna flytande. Barn
            förändras ju, och utvecklingsstörda barn är, som jag tidigare
            sade, inte en homogen grupp. I
          </note>
          <note>
            stället är de väldigt olika. Man får pröva sig fram. Vet inte
            Tuve Skånberg så mycket om verkligheten - hur det faktiskt ser
            ut i särskolan och hur man arbetar där?
          </note>
          <note>
            Hela tiden är gränserna flytande. Man har hela tiden en dialog
            med föräldrarna om barnets utvecklingsmöjligheter. Jag tycker
            att man här stirrar sig blind på en enda detalj i ett mycket viktigt
            och stort komplex av helheter.
          </note>
          <note>
            Anf. 170 BEATRICE ASK (m) replik
          </note>
          <note>
            Herr talman! Britt-Marie Danestig-Olofssons anförande var mycket
            klart, och hon beskrev där de frågor som finns. Däremot håller
            jag inte med om påståendet - det här är kanske litet politiserat
            från
          </note>
          <note>
            Vänsterns håll - att det bara är Moderaterna som inte vill att
            föräldrarna skall fatta beslut om valet av skolform. Det är ju
            precis vad vi föreslår!
          </note>
          <note>
            Vi föreslår ingen försöksverksamhet, men utifrån barnets väl
            - barnkonventionens skrivningar - kan vi väl åtminstone ha så
            mycket fantasi att vi inser att det kan finnas situationer där
            man måste fatta beslut mot föräldrars vilja. Vi har mycket erfarenhet
            av utredningar och beredningar i ärendet som visar att det inte
            särskilt ofta är så; jag tror inte det, och det är heller inte
            meningen. Men i varje fall vi i denna församling måste stå för
            barnets bästa i varje läge. Därför tror jag att det är nödvändigt
            med en paragraf.
          </note>
          <note>
            Varför skulle ni ha försöksverksamhet om ni inte hade samma uppfattning?
            Problemet är bara att ni ännu inte lyckats fundera ut den formulering
            som möjligen skulle behövas. Kritik får vi väl annars alla, fastän
            i olika lägen.
          </note>
          <note>
            Britt-Marie Danestig-Olofsson bekymrar sig över att det blir
            allt fler elever i särskolan. Jag tycker också att det är något
            som noga måste studeras. Däremot vågar jag inte spekulera i orsakerna
            till att det är som det är. Jag tror att flera olika faktorer
            verkar här. Men helt klart måste definitionen beträffande särskolan
            vara entydig. Vi behöver följa upp detta. Möjligen bör utskottet
            ta ett initiativ i den frågan.
          </note>
          <note>
            Anf. 171 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Herr talman! Jag påstår alltså att det är endast
          </note>
          <note>
            Moderaterna som vill begränsa föräldrarnas rätt att välja skolform.
            Det är sant, för så är det. Moderaterna har redovisat sina skäl
            för sitt ställningstagande. Det accepterar jag, men vi har inte
            gjort samma ställningstagande.
          </note>
          <note>
            Anf. 172 BEATRICE ASK (m) replik
          </note>
          <note>
            Herr talman! Jag nämnde din oro över elevutvecklingen i särskolan,
            därför att jag ville markera en samstämmig uppfattning om att
            det här är något som vi noga måste följa. Däremot vill jag inte
            spekulera i skälen.
          </note>
          <note>
            Anf. 173 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Herr talman! Oron här tycker jag är berättigad.
          </note>
          <note>
            Det är många saker som händer med särskolan just nu. Det gäller
            ett nytt huvudmannaskap - båda känner vi alltså en oro. Dessutom
            gäller det föräldrarnas rätt att välja skola, och mycket händer
            där. Därför tycker jag att det är bra att vi nu har en fyraårig
            verksamhet.
          </note>
          <note>
            Därmed kan vi utvärdera samtliga nyheter inom särskolan. Efter
            fyra år kan vi alltså dra slutsatser. Jag förutsätter att vi drar
            slutsatsen att föräldrarnas rätt att välja får gälla fortsättningsvis.
            Jag har alls inga tvivel där.
          </note>
          <note>
            Anf. 174 BARBRO HIETALA
          </note>
          <note>
            NORDLUND (s)
          </note>
          <note>
            Herr talman! Denna fråga har jag på olika sätt varit involverad
            i ända sedan 70-talet. Jag har varit involverad både som förälder
            och som FUB:are. Det gäller alltså detta med ett ökat föräldrainflytande
            över utvecklingsstörda barns skolgång.
          </note>
          <note>
            För föräldrar till barn som är utvecklingsstörda har det snart
            varit 30 års kamp för en sak som i dag är så självklar här i kammaren,
            nämligen att också mammor och pappor till barn med handikapp eller
            psykisk utvecklingsstörning skall ha samma rättigheter som andra
            föräldrar har. Dessutom skall de tilltros att med fullt ansvar
            och omdöme ha det avgörande inflytandet när det gäller skolplacering
            - grundskola eller särskola.
          </note>
          <note>
            Beslut skall fattas av riksdagen i dag utifrån utskottets förslag
            i betänkandet. Moderaterna har sin
          </note>
          <note>
            "brasklapp". Beatrice Ask använde den benämningen.
          </note>
          <note>
            Jag vill mera läsa in en förmyndarmentalitet här.
          </note>
          <note>
            I motioner föreslås att föräldrar också skall avgöra klass och
            verksamhetsform inom särskolan. I de två socialdemokratiska motionerna
            sägs också att en fyraårig försöksperiod är en onödigt lång tid.
          </note>
          <note>
            Från min utgångspunkt kan jag hålla med motionärerna. Det är
            kanske litet förmätet att betygsätta utskottet, men när jag läser
            betänkandet tycker jag att det är lätt att ge både ros och ris.
            Jag kan tycka att det är litet ängsligt och försiktigt att ha
            en fyraårsperiod.
          </note>
          <note>
            Men jag kan inte direkt se några praktiska nackdelar eller att
            det skulle vara till förfång för utvecklingsstörda barn eller
            deras föräldrar.
          </note>
          <note>
            Vidare kan jag läsa in att utskottet, genom sin argumentering
            när kraven avstyrks vad gäller rätt till val inom särskolan, öppnar
            för en spännande diskussion och utveckling. Det gäller då metodutveckling,
            pedagogik och samarbete. Jag tycker att utskottsmajoriteten har
            visat frågan ett seriöst och stort intresse.
          </note>
          <note>
            Efter att ha lyssnat på utskottets talesman här i dag, Torgny
            Danielsson, tycker jag inte att utskottets ambition kan misstolkas.
            Genom det förslag som är föremål för beslut i dag görs nödvändiga
            förändringar i skollagen. Därom har alla i utskottet varit eniga.
            Det gäller alltså en enhetlig benämning av begreppet skolplikt.
            För alla barn i landet gäller samma villkor;
          </note>
          <note>
            det är bra. Vidare hemställer utskottet om ett tillkännagivande
            till regeringen vad gäller betygsskalan; det är bra. Föräldrarna
            ges det slutliga avgörandet vid val av skolform; det är bra. Uppföljning
            och utvärdering skall kontinuerligt göras under försöksperioden.
            Kunskaper och erfarenheter skall ligga till grund för ett permanent
            föräldrainflytande vad gäller val av skolform - grund- eller särskola
            - och inom särskolan.
          </note>
          <note>
            Mitt parti kommer också dit - var så säker! Något annat är alldeles
            otänkbart för mig.
          </note>
          <note>
            Herr talman! I betänkandet förs ett framtidsinriktat resonemang
            vad gäller det inre arbetet i särskolan.
          </note>
          <note>
            Utifrån utskottets öppna inbjudan i dag till en diskussion om
            framtidens särskola vill jag tro att mycken kreativitet och kunskap
            kommer att tas till vara från särskolepedagogernas och föräldrarnas
            sida - liksom
          </note>
          <note>
            FUB:s erfarenheter. Allt detta måste väga tungt.
          </note>
          <note>
            En intensiv period inleds den 1 januari och pågår till försöksperiodens
            slut i juni år 2000.
          </note>
          <note>
            Herr talman! Jag kan finna bra argument för att ta steget fullt
            ut och hoppa över utvärdering och försök, som flera av reservanterna
            har sagt. Men jag är också klar över att det finns vinster med
            att ge hela frågan den uppmärksamhet som följer av att man inleder
            en försöksperiod. Det gör att jag utan större vånda kan ansluta
            mig till utskottsmajoriteten. Jag yrkar således bifall till utskottets
            hemställan.
          </note>
          <note>
            Anf. 175 BEATRICE ASK (m) replik
          </note>
          <note>
            Herr talman! Först till detta med den moderata brasklappen. Barbro
            Hietala Nordlund säger att det känns som en förmyndarmentalitet.
            Jag protesterar våldsamt mot det.
          </note>
          <note>
            Om Moderaterna står för något så är det att vi understryker föräldrars
            rätt och förmåga att ta ansvar för sina barn. Det är ingen skillnad
            mellan barn där. Men när det gäller utvecklingsstörda barn finns
            möjligheten att välja skolform. Där finns emellertid ett problem,
            men inte heller där skiljer sig föräldrar åt. Även om 99,99 %
            av alla föräldrar fattar kloka beslut utifrån barnets bästa dyker
            det upp tillfällen - det vet vi
          </note>
          <note>
            - då det inte är barnets bästa som står i centrum. Detta gäller
            oavsett om barn är utvecklingsstörda eller inte.
          </note>
          <note>
            Vad vi konstaterat i denna fråga, där vi faktiskt skall bestämma
            hur det går till när man väljer skolform, har vi sagt att det
            behövs en reservation för sådana tillfällen. Alternativet är nämligen
            att kommunerna går in och begär omhändertagande. Jag vägrar att
            betrakta detta som ett slags förmyndarmentalitet.
          </note>
          <note>
            Jag kan naturligtvis inte råda över folks känsla av det, men
            jag tycker att man måste vara så pass nykter att man konstaterar
            att det inte minst i sociala sammanhang dyker upp en del problem.
            Det gäller alla föräldrar. Men alla föräldrar har inte att vara
            med i beslut eller att fatta beslut om val av skolform, för det
            gäller bara nämnda grupp föräldrar. Jag protesterar alltså mot
            gjorda påstående.
          </note>
          <note>
            Anf. 176 BARBRO HIETALA
          </note>
          <note>
            NORDLUND (s)
          </note>
          <note>
            Herr talman! Jag hävdar att jag är fullständigt nykter när jag
            i dag i denna kammare vidhåller att det är otidsenligt och även
            ett misstroendevotum mot föräldrar till utvecklingsstörda barn
            att, som Moderaterna gör, vidhålla sin "brasklapp".
          </note>
          <note>
            Anf. 177 BEATRICE ASK (m) replik
          </note>
          <note>
            Herr talman! Det otidsenliga är att vi fortfarande har en situation
            där föräldrarna inte fattar besluten.
          </note>
          <note>
            Där är vi överens om att det behövs en förändring. Vi moderater
            föreslår att föräldrarna skall bestämma över valet av skolform,
            men vi vill ha nämnda lilla reservation som jag tycker att jag
            noga har beskrivit.
          </note>
          <note>
            Ni socialdemokrater hänger en oro över föräldrarna med er försöksverksamhet.
            Möjligen enas vi om fyra fem år, men då är det så dags!
          </note>
          <note>
            Anf. 178 CONNY SANDHOLM (fp) replik
          </note>
          <note>
            Herr talman! Barbro Hietala Nordlunds engagemang känns positivt.
            Vi är nog överens om mycket.
          </note>
          <note>
            Det är närmast rörande att höra henne berömma utskottsmajoriteten.
            Men det sista yttrandet i hennes inlägg måste föranleda en kommentar.
          </note>
          <note>
            Barbro Hietala Nordlund säger: Mitt parti kommer också dit. Var
            så säker! Därför måste jag fråga: Varför då vänta?
          </note>
          <note>
            Anf. 179 BARBRO HIETALA
          </note>
          <note>
            NORDLUND (s)
          </note>
          <note>
            Herr talman! Jag tycker att såväl Torgny Danielsson som Britt-Marie
            Danestig-Olofsson väldigt utförligt i replikskiftena i denna kammare
            såväl från talarstolen som från sina bänkar gett en redogörelse.
            Man har alltså beskrivit att det också handlar om att under denna
            period söka finna former här. Det finns ju fortfarande frågetecken.
            För tids vinnande skall jag inte upprepa den argumentering som
            jag ansluter mig till.
          </note>
          <note type="speaker">
            Anf. 180 SONJA FRANSSON (s)
          </note>
          <note>
            Herr talman! I dagens samhälle är det en självklarhet att föräldrar
            skall vara delaktiga i sina barns skolgång.
          </note>
          <note>
            Vi anser att föräldrarna skall vara med och aktivt ta del i alla
            beslut som rör barnets skolgång. Det är föräldrarna som har huvudansvaret
            för barnets utveckling och fostran och som väl känner sitt barns
            totala situation. Föräldrarna är de som har bästa förutsättningarna
            att bedöma vad som krävs för att stödja barnets fortsatta utveckling.
          </note>
          <note>
            Tyvärr, måste jag säga, tycks regeringen - och nu också utskottet
            - anse att detta synsätt inte skall tilllämpas fullt ut när det
            gäller föräldrar till förståndshandikappade barn. Man finner det
            därför nödvändigt med en försöksverksamhet på fyra år för att
            se om även dessa föräldrar är kapabla att ta beslut om sina barns
            skolgång; detta trots - jag upprepar vad många sagt i debatten
            - att riksdagen tidigare som sin mening uttalat att dessa föräldrar
            "i princip skall få det slutliga avgörandet när det varit omöjligt
            att nå fram till ett gemensamt ställningstagande i vad gäller
            valet mellan grundskola och särskola samt inom särskolan".
          </note>
          <note>
            Herr talman! Jag för min del anser att föräldrar till handikappade
            barn mer än andra föräldrar har fått ägna all sin tid och kraft
            åt att mycket intensivt följa och stödja sina barns utveckling
            och därför lärt känna sina barns behov och förutsättningar in
            i minsta detalj.
          </note>
          <note>
            De har utvecklat en helhetssyn som gör att de är väl skickade
            att ta beslut om sina barns skolgång.
          </note>
          <note>
            När det gäller valet av skolform inom särskolan anser utskottet
            att här kan föräldrarna i varje fall i dagsläget inte ta något
            som helst ansvar. I stället vill man överlämna hela beslutsansvaret
            till "de professionella i skolan". Detta är verkligen, tycker
            jag, att undervärdera dessa föräldrars kunskaper om sina barn.
          </note>
          <note>
            Torgny Danielsson har pekat på att det är möjligt att man inte
            skall ha den här formen av val av skolform utan att det kan finnas
            många olika variationer.
          </note>
          <note>
            Det är jag öppen för att det kan finnas. Men än så länge är det
            särskola eller träningsskola som gäller.
          </note>
          <note>
            Under den tiden är det djupt olyckligt om föräldrarna inte kan
            få vara med och fatta beslut och ha det slutgiltiga avgörandet.
          </note>
          <note>
            Naturligtvis inser jag att föräldrarna inte har kännedom om alla
            olika former av pedagogik. Det är därför nödvändigt att föräldrar
            ges tillräcklig information och får delta i en dialog med de professionella
            i skolan innan detta beslut fattas. Det slutgiltiga beslutet måste
            alltid fattas av föräldrarna.
          </note>
          <note>
            Eftersom barnet är oerhört beroende av sina föräldrar är det
            djupt olyckligt för barnet om skolan fattar ett beslut mot föräldrarnas
            vilja, vilket kan bli följden om riksdagen fattar beslut i enlighet
            med utskottets förslag.
          </note>
          <note>
            Herr talman! Jag står fast vid min motion, men för att spara
            tid tänker jag inte yrka bifall till den.
          </note>
          <note>
            Anf. 181 BEATRICE ASK (m) replik
          </note>
          <note>
            Herr talman! Sonja Fransson sade de s.k. professionella i skolan.
            Skall man tolka det som att Sonja
          </note>
          <note>
            Fransson ifrågasätter särskolepersonalens yrkeskunnande? I så
            fall är jag mycket förvånad. Jag delar däremot uppfattningen om
            behovet av samtal mellan föräldrar och dem som arbetar inom särskolan
            och grundskolan. Men jag konstaterar att det i allmänhet inte
            är några svårigheter i samband med dessa samtal, därför att det
            är ganska få situationer där man med det regelverk som vi har
            i dag har fattat beslut mot föräldrarnas vilja. Men, som sagt,
            det var detta s.k. som jag ryggade till för, eftersom det upprör
            mig litet grand.
          </note>
          <note>
            Anf. 182 SONJA FRANSSON (s) replik
          </note>
          <note>
            Herr talman! Naturligtvis menar jag inte att särskolans personal
            inte är kompetent. Jag citerade bara vad som stod i betänkandet.
            Jag tycker, precis som Beatrice Ask, att det finns en stor professionell
            kunskap inom särskolan och många duktiga pedagoger. Jag vill verkligen
            peka på att jag inte menade att personalen inte är kompetent.
            Jag vet att det som vi diskuterar i dag handlar om ett fåtal föräldrar
            och elever. De flesta hamnar väldigt rätt i dialog med skolan
            utan att det blir konflikter. Men om det skulle bli konflikter
            tycker jag att det vore djupt olyckligt.
          </note>
          <note>
            Då är det bättre att man får pröva sig fram och successivt förändra
            men att föräldrarna ändå får vara med. Om föräldrarna inte får
            vara med tror jag inte att det kan bli bra oavsett hur väl pedagogerna
            vill eleverna.
          </note>
          <note>
            Anf. 183 CONNY SANDHOLM (fp) replik
          </note>
          <note>
            Herr talman! Jag instämmer till fullo i det som
          </note>
          <note>
            Sonja Fransson säger. Det är klokt. Men det finns två saker att
            beklaga. Det ena är att Sonja Franssons partikamrater inte har
            lyssnat tillräckligt på hennes klokhet och klarsynthet. Det andra
            är att hon är så mån om tiden att hon inte yrkar bifall till sin
            motion. Men det finns ju tid när vi skall rösta om reservationen.
          </note>
          <note>
            Anf. 184 SONJA FRANSSON (s) replik
          </note>
          <note>
            Herr talman! Jag ber att få tacka för omtanken. Jag delar en
            hel del av åsikterna men ändå inte riktigt fullt ut. Vi får se
            vad som händer vid omröstningen.
          </note>
          <note type="speaker">
            Anf. 185 INGRID NÄSLUND (kds)
          </note>
          <note>
            Herr talman! Jag har med intresse följt debatten i dag. Jag har
            varit djupt involverad i den här frågan, vilket de som tidigare
            tillsammans med mig har suttit i utbildningsutskottet vet.
          </note>
          <note>
            Mina åsikter överensstämmer till stor del med
          </note>
          <note>
            Sonja Franssons. Jag tycker att försöksperioden är onödig. Jag
            tycker naturligtvis att man i enlighet med vad ett enigt utskott
            kom fram till under förra perioden skall låta detta beslut gälla
            alla föräldrar till olika typer av utvecklingsstörda barn.
          </note>
          <note>
            Om man försöker säga att vi behöver en utvecklingsperiod och
            att vi behöver se hur metoderna kan utvecklas och hur pedagogiken
            kan växa fram just när det gäller skillnaden mellan träningsskola
            och grundsärskola, så tycker jag faktiskt att det är oförskämt
            om de föräldrar som har ett barn i just den gruppen av barn som
            lätt hamnar mellan två stolar om man inte riktigt vet var de hör
            hemma inte skall få vara med och bestämma.
          </note>
          <note>
            Nu har vi ytterligare krympt den här gruppen av föräldrar som
            inte anses tillräckligt kompetenta eller vad det nu är för att
            avgöra vilken skolgång deras barn skall ha. Jag vänder mig mot
            att man jämför detta med att välja klass i en vanlig skola. Det
            är inte detta det är fråga om. Att välja klass i en vanlig skola
            är en organisationsfråga. Man hamnar ofta i den klass där man
            tidigare har gått. I vissa skolor väljer man att splittra upp
            klasserna därför att vissa klasser har haft svårt att komma överens,
            och man tycker att det är bättre att få nya typer av klasser.
            Det har inte så mycket med pedagogik att göra, även om pedagogiken
            berör sådana val. Här är det fråga om något annat.
          </note>
          <note>
            Under förra perioden fick vi mycket noggrann information om detta,
            och vi hade kontakt med någon förälder som var i just den situationen
            att hennes barn hade placerats i en träningsskola i stället för
            i en grundsärskola. Såvitt jag kunde bedöma var detta en mycket
            kompetent kvinna som skulle ha stora förutsättningar att avgöra
            vad som var viktigt för hennes barn. Hon talade med förtvivlan
            i rösten om hur hennes barn som enda talande barn hade hamnat
            i en träningsskolegrupp. Jag var också i kontakt med någon annan
            förälder som tyckte att det inte minst här i
          </note>
          <note>
            Stockholm var oerhört svårt att få den undervisning som man ville
            ha för sitt barn.
          </note>
          <note>
            Naturligtvis skall man ha samråd. Men om de kompetenta pedagogerna
            inte lyckas förklara för föräldrarna att den typ av undervisning
            och pedagogik som de vill ge barnet är den bästa för barnet, då
            ifrågasätter jag verkligen om det är rätt av skolan att bestämma
            att det skall vara just denna pedagogik. Har man inte nog pedagogik
            för att göra detta klart för föräldrarna, då ifrågasätter jag
            som gammal pedagog att man kan få ett fortsatt bra samarbete.
          </note>
          <note>
            Jag är helt för att man försöker utveckla alla dessa metoder
            och att man får mindre skillnader mellan grundsärskola och träningsskola.
            Det är en sund utveckling såvitt jag kan förstå.
          </note>
          <note>
            Jag kan inte låta bli att till sist uttrycka min förvåning över
            att Socialdemokraterna och Vänsterpartiet nu inte vill följa det
            beslut fullt ut som ett enigt utskott fattade under förra perioden,
            dvs. att låta föräldrar bestämma även inom särskolans ram. Detta
            förvånar mig mycket när jag tänker på den hetta som man använde
            i diskussionen för att så att säga göra ned de partier som då
            inte var redo att fatta beslut -
          </note>
          <note>
            om jag tänker på ett tidigare stadium ens när det gällde föräldrars
            rätt att bestämma. Var finns nu dessa hetsiga debattörer från
            Socialdemokraterna och
          </note>
          <note>
            Vänsterpartiet som nu inte vill ge föräldrarna beslutanderätten
            fullt ut?
          </note>
          <note type="speaker">
            Anf. 186 TORGNY DANIELSSON (s)
          </note>
          <note>
            Herr talman! Jag vill kommentera det exempel som Ingrid Näslund
            tar upp. Jag beklagar det olyckliga i att en kommun inte klarar
            av att ta vara på den resurs som en förälder utgör. Man borde
            utnyttja de kunskaper som en förälder har när det gäller att komma
            fram till en gemensam bedömning.
          </note>
          <note>
            Vi betonar verkligen i betänkandet att det skall handla om samverkan
            och samförstånd. Delaktighet, medbestämmande och medinflytande
            skall vara vägledande. Det viktiga är att sätta eleven/barnet
            i centrum för att man skall kunna komma fram till bästa möjliga
            lösning.
          </note>
          <note>
            Att vi säger att det skall vara en försöksperiod innebär att
            vi menar allvar med den uppföljning som vi förutsätter skall bli
            gjord, så att vi kan ta till vara all den erfarenhet som uppföljningen
            ger. Det kan också innebära att man ser över hur uppdelningen
            ser ut med tanke på personkretsen.
          </note>
          <note type="speaker">
            Anf. 187 INGRID NÄSLUND (kds)
          </note>
          <note>
            Herr talman! När det gäller det avslutande om att ni menar allvar
            med utvärderingen hoppas jag verkligen att man från utbildningsutskottet
            och Skolverket alltid gör det. All skolverksamhet skall ju utvärderas.
          </note>
          <note>
            Det får man förutsätta, utan att det anges att det rör sig om
            en särskild försöksperiod. Men det kunde mycket väl ha skrivits
            in att man skall vara särskilt noga med utvärderingen i det här
            fallet.
          </note>
          <note>
            Vi är överens om att man skall försöka att få till stånd ett
            samförstånd. Men jag håller absolut med
          </note>
          <note>
            Sonja Fransson. Hon talade om att dessa föräldrar mer än föräldrar
            i allmänhet är experter på sina barn.
          </note>
          <note>
            Detta är ett faktum. Vi som är föräldrar till mer vanliga barn
            har inte samma anledning att i detalj sätta oss in i vad våra
            barn klarar av och inte klarar av. Här är det fråga om en kommunikation
            och ett samförstånd mellan några ovanligt kvalificerade föräldrar.
            De är mer kvalificerade än vad föräldrar i vanliga fall är.
          </note>
          <note>
            Därför borde man ha gett föräldrarna förtroende att mer gå in
            på hur barnen behandlas i olika skolformer.
          </note>
          <note>
            Här har den individuella anpassningen större betydelse än i vanliga
            fall. Att då säga vilken form som skall väljas - träningsskola
            eller grundsärskola -
          </note>
          <note>
            verkar väldigt konstigt.
          </note>
          <note type="speaker">
            Anf. 188 TORGNY DANIELSSON (s)
          </note>
          <note>
            Herr talman! Vart och ett av dessa barn är mycket speciellt med
            tanke på att de individuellt är väldigt olika och har olika förutsättningar.
            Det gör att föräldern självfallet är expert och den som kan barnet
            bäst.
          </note>
          <note>
            Man måste också utveckla och ta till vara på den kunskap och
            erfarenhet som kommunerna har för att kunna möta detta behov och
            de möjligheter som skolsituationen kan innebära.
          </note>
          <note>
            Försöksperiod och uppföljning innebär också att man skall följa
            upp och se så att det inte bara blir en formell möjlighet till
            inflytande, utan att det verkligen sker så ute i kommunerna. Man
            kan ju som förälder ställas inför en valsituation där man inte
            har kunskaper eller möjligheter att fatta ett beslut. Då kan man
            ändå föras bakom ljuset. Utifrån det exempel som vi har hört om
            tror jag inte att detta är så vanligt. Men det viktiga är ändå
            att det blir en reell förändring och ett reellt medinflytande.
          </note>
          <note type="speaker">
            Anf. 189 INGRID NÄSLUND (kds)
          </note>
          <note>
            Herr talman! Jag vill bara helt kort säga att på den här punkten
            när det gäller att ge alla föräldrar möjlighet att säga sista
            ordet i fråga om val av skolform inom särskolan har Socialdemokraterna
            och Vänstern svikit.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 22 §.)
          </note>
          <note>
            22 § Riksbankens Jubileumsfonds stöd till viss forskning
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU2
          </note>
          <note>
            Riksbankens Jubileumsfonds stöd till viss forskning
          </note>
          <note>
            Anf. 190 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Herr talman! Flödet av pengar från många olika håll till forskningen
            gör det ibland svårt att överblicka om vissa områden missgynnas
            och om fördelningen mellan grundforskning och tillämpad forskning
            är den önskvärda. Forskningsstiftelsernas slutenhet har ytterligare
            försvårat en helhetssyn.
          </note>
          <note>
            Inom Vänsterpartiet ser vi forskningen som en oerhört viktig
            och nödvändig investering för framtiden. Vi följer därför med
            intresse utvecklingen.
          </note>
          <note>
            Ett sådant positivt intresse ligger också till grund för vår
            motion. Riksbankens Jubileumsfond har en viktig uppgift då det
            gäller att understödja grundforskning som har svårigheter att
            få externa anslag på annat sätt. I stadgarna står det att företräde
            skall ges åt forskningsområden vilkas medelsbehov inte är så väl
            tillgodosedda på annat sätt. Det gäller faktiskt i hög grad den
            humanistiska forskningen vid våra universitet.
          </note>
          <note>
            Vi har i motionen pekat på att anslagen till humanistisk forskning
            har fått stå tillbaka för satsningar på framför allt naturvetenskap,
            teknik och medicin.
          </note>
          <note>
            Ytterligare en dimension som vi vill lyfta fram är den ojämna
            fördelningen av anslag mellan manliga och kvinnliga projektledare.
            Vi tycker att det är riktigt med tanke på den uppmärksamhet som
            de kvinnliga forskarnas situation har fått under det senaste året.
          </note>
          <note>
            Efter det seminarium som anordnades för utbildningsutskottets
            ledamöter och representanter för
          </note>
          <note>
            Riksbankens Jubileumsfond har jag tolkat det så, att styrelsen
            nu avser att bättre anpassa sin anslagspolitik till de ursprungliga
            intentionerna för anslagsfördelning. Det gläder mig mycket.
          </note>
          <note>
            Vid mötet redogjordes det också för olika strategier för att
            fler kvinnor i framtiden skall beviljas forskningsanslag ur fonden.
            Det tycker jag också är jättebra.
          </note>
          <note>
            Jag har därför avstått från att yrka bifall till motionen. Men
            jag lovar att följa upp dessa frågor även i fortsättningen, och
            jag ser med intresse fram emot nästa årsredovisning där jag hoppas
            att det klart skall framgå att den humanistiska forskningen och
            kvinnorna kraftigt har ökat sina andelar.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UbU1 Val av skolform för utvecklingsstörda barn, m.m.
          </note>
          <note>
            Mom. 2 (ökat föräldrainflytande över utvecklingsstörda barns
          </note>
          <note>
            skolgång)
          </note>
          <note>
            1. utskottet
          </note>
          <note>
            2. res. 1 (m).
          </note>
          <note>
            3. res. 2 (c, fp, kds)
          </note>
          <note>
            Förberedande votering:
          </note>
          <note>
            70 röster för res. 1
          </note>
          <note>
            55 röster för res. 2
          </note>
          <note>
            174 avstod
          </note>
          <note>
            50 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU2 Riksbankens Jubiliumsfonds stöd till viss forskning
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av förste vice talmannen medgav kammaren att återstående
            ärenden på dagens föredragningslista fick avgöras vid morgondagens
            arbetsplenum.
          </note>
          <note>
            Ajournering
          </note>
          <note>
            Kammaren beslöt kl. 17.58 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            23 § Vissa högskolefrågor
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU4
          </note>
          <note>
            Vissa högskolefrågor
          </note>
          <note>
            Anf. 191 HANS HJORTZBERG-
          </note>
          <note>
            NORDLUND (m)
          </note>
          <note>
            Herr talman! I detta betänkande, UbU4, behandlas
          </note>
          <note>
            37 motioner på högskolans område från den allmänna motionstiden.
            Här finns som vanligt ett stort antal motioner av olika slag.
            Det är en del motioner med lokal färg, i vilka motionärerna vill
            värna om den egna hembygdens behov, men det finns även en del
            motioner som handlar om innehållet i undervisningen, med yrkanden
            om att undervisningsvarianter som hittills har saknats skall tas
            upp. I en del motioner talas det om tvärvetenskapliga behov, dvs.
            svårigheterna att gå över fakultetsgränserna. Etiska frågeställningar
            och lärarnas situation tas upp i andra motioner.
          </note>
          <note>
            De flesta av de här motionerna är mycket bra, man blir mycket
            sympatiskt inställd till dem, men antingen kostar förslagen pengar,
            eller så kan de inte implementeras utan ingående utredningar.
            Därför kommer de nu traditionsenligt att avslås.
          </note>
          <note>
            Har då motionsskrivarna varit ute alldeles förgäves? Nej, naturligtvis
            inte. Många av de här motionerna kommer att bilda underlag för
            framtida idéer och tankar. En del kommer att föras fram igen under
            nästa motionsperiod, och de skapar många gånger en opinion som
            kan tillta i styrka till dess vi är redo att införa det som motionerna
            handlar om.
          </note>
          <note>
            Samarbetet mellan skolan/högskolan och näringslivet är knappast
            något som det kommer att bli häftig politisk strid om. Utskottet
            har en betydande samsyn på de här frågeställningarna. Att vi ändå
            lägger fram en reservation beror på att vi anser att frågan om
            samarbete mellan skolan/högskolan och näringslivet är så viktig
            att vi önskar att det görs mer på detta område, i enlighet med
            motion Ub902.
          </note>
          <note>
            Under de senaste åren har det från regering och riksdag redan
            givits ett stöd på flera olika sätt för att främja ett närmare
            samarbete mellan universitet, högskola och forskning å ena sidan
            och näringslivet å den andra. Enligt vår mening bör regeringen
            vidta åtgärder för att ytterligare stimulera ett sådant samarbete
            på hela utbildningsområdet. Detta bör ges regeringen till känna.
          </note>
          <note>
            Jag yrkar därför bifall till reservation nr 3.
          </note>
          <note type="speaker">
            Anf. 192 MARGITTA EDGREN (fp)
          </note>
          <note>
            Herr talman! Betänkandet handlar, som föregående talare sade,
            om motioner som vi inte hann med förra året. De spänner över många
            områden. Det rör sig om allt från motioner som handlar om frågor
            som riksdagen inte har att bestämma över, t.ex. innehållet i olika
            utbildningar, till sådana motioner som riksdagen måste diskutera,
            bara kanske inte just nu. Riksdagen väntar dessutom på en treårig
            forskningsproposition nästa höst, och utskottet har uttryckt vissa
            förväntningar på innehållet i den.
          </note>
          <note>
            Folkpartiet har tillsammans med övriga f.d. regeringskamrater
            till betänkandet fogat en reservation som handlar om samarbete
            mellan utbildningsväsende och skola på olika nivåer. Den underliggande
            motionen ger oss exempel på att detta samarbete kan fungera och
            att olika skolor har nått olika långt.
          </note>
          <note>
            Det viktiga är att skolorna har kläm på att samarbete är önskvärt
            ur statsmakternas synvinkel och att det övergripande målet är
            att dels bädda för en kompetensutveckling i näringslivet, dels
            ge ungdomar insikter om företagande som livsform. Vi reservanter
            menar att statsmakterna kan vara tydligare och bättre odla samarbete,
            ge utrymme för annan anslagsfördelning så att denna odling tar
            sig.
          </note>
          <note>
            Jag läste just i dag det senaste numret av Ny Teknik, en tidning
            som jag läser med stort intresse, eftersom den ofta tar upp angelägna
            inlägg om just samarbete mellan näringsliv och utbildning. Där
            fanns en jättestor rubrik: Civilingenjörer har ingen plats i små
            företag. NUTEK har gjort en undersökning av frågan och kommit
            fram till att det går oerhört långsamt att öka kompetensen i småföretag
            och att skillnaderna är stora mellan olika branscher. Sämst är
            de traditionella svenska branscherna - trä, stål och teko - och
            något bättre är branscher inom nya områden som läkemedel, data
            och tele.
          </note>
          <note>
            Orsaken till att dessa företag inte har välutbildade anställda
            är dels att de är mycket små, dels att de inte har kläm på vad
            en utbildad person, t.ex. en civilingenjör, kan tillföra just
            den egna verksamheten. Har man ingen erfarenhet av det, saknar
            man det ju heller inte.
          </note>
          <note>
            Skall vi uppnå vad regeringen uttrycker i tillväxtpropositionen
            och övriga partier i sina motioner, nämligen en ökande kår av
            småföretagare med ökad kompetens som kan konkurrera på en marknad
            som redan har detta, då måste kunskapsgapet minska, och kunskaperna
            om vad kompetens kan betyda måste öka.
          </note>
          <note>
            Jag tror att regeringen kan bidra till att minska detta gap genom
            att tänka nytt, t.ex. i fråga om vad skolan kan göra genom att
            företagen i ännu högre grad används som utbildningsplatser och
            ger utbildningstillfällen. Vi kan ge större utrymme för lärlingsutbildning,
            något som jag hoppas att utredningen om gymnasieskolan kommer
            fram till.
          </note>
          <note>
            När man är ute och besöker företag slås man av attityderna och
            stämningarna på de företag som har egna lärlingsutbildningar.
            De har ingen brist på sökande. Där finns inga avhopp, inget skolk,
            och man har heller ingen svårighet att rekrytera kompetent personal.
            Det hade väl varit något substantiellt att låta ingå i propositionen
            om tillväxt!
          </note>
          <note>
            Högskolorna gör mycket och har fått mycket nya resurser, bl.a.
            till olika stiftelser som de själva har startat. De känner ansvar
            för kunskapsspridningen men har också de kommit olika långt. Det
            gäller att hjälpa till att sprida de goda exemplen och att visa
            uppskattning för de initiativ som tas. Som föregående talare sade
            är vi ju i riksdagen överens om att kompetensökningen i små företag
            på sikt är en ödesfråga för landet och att fler måste blandas
            in i denna fråga.
          </note>
          <note>
            Jag yrkar därför liksom föregående talare bifall till reservation
            nr 3.
          </note>
          <note>
            Herr talman! Rune Rydén och jag har motionerat om donationsfastigheterna
            vid universiteten i Lund och Uppsala. De är fortfarande parkerade
            i Statens fastighetsverk i väntan på utredning. Vänta bara inte
            för länge! Utskottet sade redan under riksmötet
          </note>
          <note>
            1993/94 att huvudregeln skulle vara att donationerna direkt skulle
            förvaltas av dem som fått donationen.
          </note>
          <note>
            Detta upprepar nu utskottet, med tillägget "utan onödig tidsutdräkt".
            Rune Rydén och jag har nöjt oss med detta, eftersom utskottet
            är enigt i frågan.
          </note>
          <note>
            Herr talman! Jag vill i väntan på forskningspropositionen nu
            ta upp ytterligare en punkt. Det gäller den urgamla fakultetsindelningen.
            Det har faktiskt tillkommit både ämnen och områden under de senaste
          </note>
          <note>
            300 åren, men dessa ämnen har med skohorn klämts in i en befintlig
            organisatorisk form. Jag menar att vi måste tänka om och våga
            förändra, så att nya ämnen och områden inte tvingas in i en befintlig
            uniform. Vi måste våga organisera på nytt sätt och på så vis uppmuntra
            det som många motioner handlar om, mångvetenskapliga angreppssätt,
            nya ämnen och nya områden. Det är bra om departementet funderar
            över och utreder frågan och presenterar nya tankar i nästa forskningsproposition.
          </note>
          <note>
            Herr talman! Till sist en liten egen reflexion. Fortfarande är
            det alltför många av oss riksdagsmän som skriver motioner på områden
            där riksdagen inte kan påverka och inte skall påverka. Jag vet
            inte om det är lika i alla utskott, men i utbildningsutskottet
            gäller många motioner utbildningars innehåll, avvägning mellan
            olika intressen och olika skolors och utbildningars olika vägar
            för att nå de mål som riksdagen har ställt upp. Dessa frågor har
            riksdagen tagit handen från och vågat lita på de professionella
            i skola och högskola.
          </note>
          <note>
            Vi måste skaffa oss underlag för att kontrollera och följa upp
            om detta ansvar också tas. Det är viktigt. Därför bör jag och
            andra i riksdagen som reser runt, inte minst i sina egna valdistrikten,
            ställa kvalitativa frågor till skolor om utbildningar. Hur tänker
            ni nå målen? På vilket sätt tar ni det ansvar som ni har för innehållet
            i de utbildningar som ni ger? Hur följer ni upp att målen nås?
            Hur mäter ni kvaliteten i de utbildningar ni har ansvar för?
          </note>
          <note>
            Om målen inte nås måste vi fundera på om ansvaret var alltför
            tungt att bära, om vi gett för litet stöd i förändringsprocessen,
            satt upp oklara och orealistiska mål eller haft för bråttom.
          </note>
          <note>
            Om målen nås är vår viktiga uppgift att successivt anpassa målen
            till de förändringar som sker i verkligheten.
          </note>
          <note type="speaker">
            Anf. 193 GUNNAR GOUDE (mp)
          </note>
          <note>
            Herr talman! För mycket länge sedan kunde en person utbilda sig
            och förkovra sig till allvetare, man kunde vara verklig generalist.
            Den samlade kunskapen inom filosofi, naturvetenskap och humaniora
            var inte mer omfattande än att den låg inom räckhåll för och kunde
            greppas av en enda människa. Numera har vi vant oss att leva med
            föreställningen att ingen ens hjälpligt kan behärska mer än ett
            eller ett par olika kunskapsområden. Specialisten är en auktoritet
            i vårt moderna västerländska samhälle. Specialisterna inom industrin
            driver utvecklingen framåt, forskning och högre utbildning leds
            av specialister, och även i gymnasieskolan finner vi starka inslag
            av specialister inom lärarkåren. Men också i utvecklingen av samhället
            i stort har specialisternas röst haft en stor betydelse, t.ex.
            i det svenska utredningsväsendet. En del av framstegen och den
            ekonomiska utvecklingen i Sverige har kunnat ske på grund av just
            den höga specialistkompetens vi haft i landet.
          </note>
          <note>
            Samhället har emellertid också bittert fått erfara risken med
            att använda specialister t.ex. som sakkunniga i utredningar eller
            som pådrivande i företagens produktutveckling. Det må gälla tekniska
            utredningar av kärnkraften, den accelererande framställningen
            och spridningen av nya kemiska ämnen osv. Nu står vi här med en
            pågående nedsmutsning av luft, vatten och land över hela vår jord
            - det opredicerade resultatet av den samlade teknikutvecklingens
            tillämpningar.
          </note>
          <note>
            Specialistens styrka ligger i att han kan öka kraften och precisionen
            i sina prediktioner genom att begränsa synfältet. Specialisten
            bärs av styrkan i det snäva perspektivet.
          </note>
          <note>
            Vi har blivit varse de faror som ligger i en teknisk specialistsyn
            på utvecklingen. Om inte de som handhar tekniken, produktionen
            och distributionen av det som produceras också förstår vad livskvalitet
            i vid bemärkelse är, vilka de biologiska och ekologiska livsvillkoren
            för vår existens och för allt liv på jorden är, vilka humanistiska
            och etiska värdesystem som produktion och konsumtion föder, hamnar
            vi på kollisionskurs med livets grundförutsättningar.
          </note>
          <note>
            Så är vi tillbaka där vi började. Generalisternas tid är åter
            inne, fast nu i en något annorlunda skepnad.
          </note>
          <note>
            Förmodligen är det så att många människor dels måste vara specialister
            inom något område, dels vara generalister i den bemärkelsen att
            de är tillräckligt djupt hemmastadda i biologiska, tekniska och
            kulturella frågor.
          </note>
          <note>
            Men detta är inte tillräckligt. Dessutom måste den moderna människan
            på ett annat sätt än förut förstå vilka begränsningar som råder
            i vår tids kunskap.
          </note>
          <note>
            Kunskapsteori och filosofi är inte längre lyxföreteelser av intresse
            bara för några akademiska filosofer.
          </note>
          <note>
            De är själva grunden för att människan skall kunna sätta ut gränserna
            för sitt handlande och risktagande.
          </note>
          <note>
            Det är naturligtvis inte dagens kunskap i sig som är själva hotet,
            men väl vantron att dagens kunskap också är morgondagens sanning.
            Vi måste inse att okunskapen är människans främsta fara. Allt
            det som ingen människa i dag vet är så oändligt mycket större
            än vår samlade kunskap. Vi måste förstå att mycket av det vi i
            dag gör och tror är rätt kommer att visa sig ha varit fel då det
            i framtiden skall utvärderas av kommande generationer. Det kommer
            att bevisas vara fel genom att morgondagens teorier förkastar
            det vi i dag tror är sant och bevisat. Och vad värre är kommer
            det sannolikt att i verkligheten visa sig vara fel genom att effekterna
            av de stora tekniska projekt som vi under årtionden har drivit
            över hela jorden fått förödande långsiktiga effekter.
          </note>
          <note>
            Vid varje utbildning måste detta breda perspektiv beaktas. Vi
            får inte tränga bort etik, biologi, filosofi och estetiska ämnen
            från de naturvetenskapliga utbildningarna, och vi måste få med
            de naturvetenskapliga ämnena i samhällsvetenskapliga och språkvetenskapliga
            utbildningar. Det handlar om att inte glömma bort bredden i yrkesutbildningarna.
            Det handlar om att ta bort fakultetsbarriärerna och tillåta utbildningar
            över fakultetsgränser vid universiteten. Det handlar om möjligheterna
            för forskarstuderande att få doktorandtjänster för studier i två
            eller fler ämnen, även om ämnena ligger inom olika fakulteten.
            Det handlar om ratt forskare som rör sig över det tvärvetenskapliga
            området måste kunna få lika god tillgång till forskningsmedel
            som de traditionella enämnesforskarna.
          </note>
          <note>
            Miljöpartiet har i ett flertal motioner påpekat behovet av dylika
            förändringar. Det nya Högskoleverket bör som en av sina första
            och viktigaste uppgifter ta på sig att med utredningar och förslag
            underlätta utvecklingen i riktning mot ökad bredd och bildning
            i universitetens utbildning och forskning. Forskningsråden bör
            vidta särskilda åtgärder för att stimulera till tvärvetenskaplig
            forskning.
          </note>
          <note>
            Herr talman! Jag ville med detta korta anförande bara lämna en
            motivering till de många motioner som
          </note>
          <note>
            Miljöpartiet har väckt. Jag tänker inte yrka bifall till dem
            för att inte fördröja kammarens arbete, men vi står naturligtvis
            bakom de motioner som vi lämnat i ärendet.
          </note>
          <note type="speaker">
            Anf. 194 TUVE SKÅNBERG (kds)
          </note>
          <note>
            Herr talman! Den här debatten tillhör kanske inte de mest spännande
            i denna kammare. Ett så väl förberett anförande som vi nyss hörde
            hade kanske förtjänat en ännu mer uppmärksam publik och något
            mer månghövdad.
          </note>
          <note>
            Den debatt som vi hade före middagsuppehållet var med anledning
            av en regeringsproposition, medan den här debatten gäller en mängd
            motioner från den allmänna motionstiden i våras. Bland de många
            goda idéer som vi nu mer summariskt behandlar vill jag lyfta upp
            några för att de inte alldeles skall sjunka i glömskans hav.
          </note>
          <note>
            Jag vill yrka bifall till reservationerna 1, 2 och 3 i
          </note>
          <note>
            UbU4 Vissa högskolefrågor.
          </note>
          <note>
            I motion Ub696 vill bl.a. kristdemokraterna ha ökad stimulans
            för andra huvudmän än staten att erbjuda högskoleutbildning. Staten
            bör ha det grundläggande ansvaret för den högre utbildningen.
            Samtidigt är det vår övertygelse att även andra huvudmän än staten
            har förmåga att erbjuda högskoleutbildning och tillföra ny kompetens.
            Vi menar att det ligger ett stort värde i att andra former av
            högre utbildning med annan inriktning finns.
          </note>
          <note>
            Det är därför viktigt att akademier och högskolor med annan huvudman
            än staten ges goda villkor att verka. Fristående forskningsinstitut
            skall t.ex. få del av offentliga forskningsmedel. Inom parentes
            sagt kanske det förtjänar att påminnas om att västvärldens hela
            lärdoms- och universitetstradition har sina rötter i de universitet
            som kyrkan grundade som ju var en från staten fristående organisation.
            Kyrkan drev t.ex.
          </note>
          <note>
            universitetet Sorbonne samt universiteten i Cambridge, Oxford
            och Bologna.
          </note>
          <note>
            Kristdemokraterna anser att det är bra om huvudmannaskapet för
            högskolorna inom vård- och omsorgsområdet löses utifrån den regionala
            situationen.
          </note>
          <note>
            Lösningarna skall ta sikte på att öka utbildningens möjlighet
            att utvecklas självständigt, öka utbildningens vetenskapliga underbyggnad
            samt stimulera studenternas egna ansvarstaganden. Samarbetet mellan
            vårdhögskolorna och andra högskolor samt forskningsutbytet mellan
            vårdhögskolorna och universiteten måste utvecklas.
          </note>
          <note>
            De grundläggande målen och ramarna som staten har satt upp för
            utbildning och forskning i statlig regi skall ju även gälla för
            fristående utbildnings- och forskningsinstitut som får statliga
            bidrag.
          </note>
          <note>
            Naturligtvis är vi medvetna om att det finns möjligheter för
            enskilda utbildningsanordnare att hos regeringen ansöka om tillstånd
            att utfärda examina enligt högskoleförordningen, ansökningar som
            regeringen sedan prövar efter yttrande från Högskoleverket.
          </note>
          <note>
            Men i detta yrkande liksom i frågan om friskolorna, som också
            är aktuell och debatteras, menar vi att det behövs en stimulans
            och en ändrad politisk vilja för att få en större mångfald.
          </note>
          <note>
            I samma motion som jag nämnde har Kristdemokraterna också pekat
            på vikten av etiska överväganden i högskoleutbildningen och forskningen.
            I ekonomi, vårdutbildning, juridik, teknik, medicin och snart
            sagt alla ämnesområden finns det en etisk dimension.
          </note>
          <note>
            Nu är det ju, som Margitta Edgren nyss sade, så att riksdagen
            har delegerat ansvaret för organisationen av kurser och dess innehåll
            till de enskilda högskolorna. Det kan därför vara svårt att finna
            lämpliga redskap för att få högskolorna att i sin undervisning
            beakta t.ex. miljöperspektiv, jämställdhetsperspektiv eller, som
            i denna motion, etiska perspektiv. Detta trots att vi alla är
            överens om att dessa perspektiv behöver stärkas.
          </note>
          <note>
            Men däremot kan vi ge regeringen till känna att
          </note>
          <note>
            Högskoleverket bör ges i uppdrag att noga följa de etiska frågorna
            och bevaka att de etiska principerna följs. Det är detta som vår
            motion och vår reservation handlar om. Vi skulle också gärna se
            att i den nya organisationen, Högskoleverket, vari Universitetskanslern
            ingår just Universitetskanslern explicit fick regeringens uppdrag
            att övervaka t.ex. det etiska perspektivet.
          </note>
          <note>
            Vad gäller reservation 3 har redan mycket gott och väsentligt
            framförts. Jag skall inte uppta kammarens tid med att ytterligare
            kommentera denna. Det handlar om att vidta åtgärder för att stimulera
            ett samarbete mellan högskola och näringsliv även på grundutbildningens
            område. Jag vill bara understryka vikten av att det sker en större
            kunskaps- och tekniköverföring till de mindre företagen än vad
            som är fallet nu och att detta måste inrymma ett tidigare samarbete
            mellan högskola och näringsliv och inte bara i forskningen, alltså
            även under grundutbildningen.
          </note>
          <note>
            Anf. 195 MAJLÉNE WESTERLUND
          </note>
          <note>
            PANKE (s)
          </note>
          <note>
            Herr talman! Vi lever i en tid av stora strukturella förändringar.
            Den nya informationstekniken har ändrat förutsättningarna för
            både arbetsliv och vardagsliv snabbare än vad vi kanske var riktigt
            medvetna om för ett antal år sedan.
          </note>
          <note>
            Nya förutsättningar ställer nya krav. Samtidigt som vissa av
            samhällets centrala funktioner i hög grad genom vårt EU-medlemskap
            blivit internationellt sammankopplade till större ansvarsområden
            har andra funktioner blivit avreglerade och regionaliserade. I
          </note>
          <note>
            denna utvecklingstrend finner vi även högskoleverksamheten. Avregleringen
            av högskolan innebär att varje högskolas ansvar för undervisningens
            inriktning och innehåll blivit i stort sett totalt, samtidigt
            som dess kontaktyta blivit oerhört mycket större genom den snabba
            internationaliseringen av undervisningen.
          </note>
          <note>
            Enligt oss socialdemokrater i utbildningsutskottet är denna utveckling
            grunden för att få till stånd förnyelse, för att släppa fram kreativitet
            och för att skapa en känsla av delaktighet, vilket vi tror är
            en förutsättning för en högskoleutbildning som uppfyller tidens
            krav.
          </note>
          <note>
            Våra förväntningar på den framtida högskoleutbildningen kan sammanfattas
            i orden förnyelse, delaktighet och verklighetsanknytning. Med
            dessa ord som riktmärken förväntar vi oss ett intensifierat samarbete
            mellan högskola och näringsliv, inte endast på forskningsnivå
            utan även på grundutbildningsnivå.
          </note>
          <note>
            Regeringen uttalar i tillväxtpropositionen att man anser det
            angeläget att främja olika former av samarbete mellan universitet/högskola
            och näringsliv vad gäller forskningen.
          </note>
          <note>
            Vi förväntar oss att detta naturligt även kommer att leda till
            ett närmare samarbete på grundutbildningens område. Formerna för
            ett sådant samarbete utarbetas säkert bäst av varje enskild högskola
            i samarbete med det regionala näringslivet.
          </note>
          <note>
            Vi förväntar oss även ett ökat samarbete över de traditionella
            fakultetsgränserna. Skarpa markerade gränser är, som vi väl alla
            vet, ett sätt att stänga in och hålla utanför, medan öppna gränser
            ger möjlighet till utbyte av intryck, idéer och erfarenheter.
          </note>
          <note>
            Detta är några av våra förväntningar på en avreglerad högskola.
            Vi tror att den inneboende viljan att förbättra, förnya och öppna
            upp finns ute på varje högskola och att varje högskola i dag mer
            eller mindre är i gång med detta förnyelsearbete.
          </note>
          <note>
            Vi ser inte någon anledning att nu frångå den gällande ansvarsfördelningen
            mellan statsmakterna å ena sidan och lärosätena å den andra sidan.
          </note>
          <note>
            Vi tror på de enskilda högskolornas förmåga att själva efter
            sina regionala förutsättningar arbeta fram modeller för samarbete
            mellan högskola och näringsliv, liksom vi tror på att verklighetens
            krav kommer att driva fram ett ökat samarbete över fakultetsgränserna.
          </note>
          <note>
            De nya högskolornas sätt att expansivt och nytänkande gripa sig
            an utbildningens inriktning och innehåll kommer säkerligen att
            bilda skola, förhoppningsvis inte senare utan förr.
          </note>
          <note>
            Herr talman! Med hänvisning till vad jag här anfört yrkar jag
            bifall till utskottets hemställan samt avslag på samtliga i frågan
            förekommande motioner.
          </note>
          <note type="speaker">
            Anf. 196 PER LAGER (mp)
          </note>
          <note>
            Herr talman! Jag har flera gånger tidigare i denna talarstol
            påpekat behovet av att snarast påbörja växlingen av materialbas
            i samhället, inte minst inom byggsektorn. Detta för att vi skall
            ha en chans att närma oss det uthålliga kretsloppssamhället som,
            enligt forskare som ägnat sig åt frågan, i sig är så avlägset
            att det skulle kräva uppemot 80 % omställning av all vår verksamhet,
            konsumtion, utsläpp m.m.
          </note>
          <note>
            Vi får vara glada om vi lyckas vända trenden och gå åt rätt håll,
            alltså mot ett mer hållbart samhälle.
          </note>
          <note>
            Som så ofta är det kunskapen som är helt avgörande, kunskapen
            om vilka material vi kan låna av naturen och förädla för att sedan
            vid ny omvandling ha möjlighet att återbruka, återvinna och lämna
            tillbaka det förbrukade i en acceptabel form.
          </note>
          <note>
            Gårdagens syntetiska, petroleumbaserade och ofta sammansatta
            material håller nu på att mönstras ut som byggmaterial. De fungerar
            inte i kretsloppet. Därför är vi på väg att återerövra en materialkunskap
            som funnits i sekler men som under de senaste decennierna fört
            något av en undanskymd trädatillvaro. Dyra misstag håller på att
            rättas till.
          </note>
          <note>
            Termen ekologi står för läran om människors, djurs och växters
            samspel och förhållanden till omgivningen. Det ekologiska byggnadsbegreppet
            måste få en klar definition, lätt att förstå och ta till sig.
            Det är en uppgift för forskarna och för Boverket.
          </note>
          <note>
            Miljöpartiet vill satsa på en stor miljö- och hälsosanering av
            vår bebyggelse, samtidigt som vi begär att all nybyggnation skall
            genomföras utifrån stränga ekologiska byggnadskrav. Fortfarande
            sker inte detta.
          </note>
          <note>
            I vår motion om ekologi i arkitektutbildningen hävdar vi behovet
            av att stärka utbildningen och forskningen i ekologiskt byggande
            och framför allt arkitekt- och civilingenjörsutbildningarna. Detta
            är oerhört viktigt om vi skall kunna nå upp till de kvalitetskrav
            som kommer att ställas i morgon.
          </note>
          <note>
            Kungliga tekniska högskolan och Chalmers tekniska högskola har
            glädjande nog i sina årsredovisningar lyft fram det ekologiska
            byggandet och kretsloppsanpassningen som forskningsområden som
            man vill prioritera. Under beteckningen Agenda 21 har
          </note>
          <note>
            Lunds tekniska högskola lagt in ett särskilt halvårsprojekt i
            sin utbildning. De tre arkitekthögskolorna har också gemensamt
            ansökt om medel för ett omfattande forskningsprogram som man kallar
            Sustainable building. Det är, som sagt, glädjande liksom också
            nödvändigt och inte en dag för tidigt, men fortfarande är det
            för blygsamt.
          </note>
          <note>
            Detta får, herr talman, ses som en uppmaning, eftersom högskolorna
            själva är ansvariga för innehållet i sina utbildningar.
          </note>
          <note>
            Herr talman! Vad samhället i dag behöver är människor som har
            breda kunskapskombinationer, där ekologi kombineras med andra
            ämnesområden, t.ex.
          </note>
          <note>
            ekonomi och teknik. Miljöpartiet yrkar i motionen
          </note>
          <note>
            Ub905 på att en utredning bör tillsättas för att utvärdera existerande
            utbildningar på området och utarbeta ett samlat förslag som kan
            tillgodose behovet av en övergång till ett mer hållbart samhälle.
            Bl.a. handlar det om ekotekniker, miljöekonomer och miljö- och
            hälsoskyddsinspektörer men också om utbildningar som t.ex. journalistutbildningen.
          </note>
          <note>
            Detta ligger enligt min mening väl i linje med överenskommelserna
            i Rio och med våra åtaganden om att skapa bättre förutsättningar
            för ett kretsloppsbaserat samhälle.
          </note>
          <note>
            Herr talman! Jag yrkar med dessa ord bifall till
          </note>
          <note>
            Miljöpartiets reservation under mom. 15.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 november.)
          </note>
          <note>
            24 § Ändringar i arbetsmiljölagen, m.m.
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1995/96:AU2
          </note>
          <note>
            Ändringar i arbetsmiljölagen m.m. (prop. 1995/96:79)
          </note>
          <note type="speaker">
            Anf. 197 ANNA ÅKERHIELM (m)
          </note>
          <note>
            Herr talman! I betänkandet AU2 behandlas proposition 1995/96:79
            om minderåriga i arbetslivet.
          </note>
          <note>
            Sverige har genom att ställa sig bakom bl.a. FN:s barnkonvention,
            Europarådets sociala stadga och EG-
          </note>
          <note>
            rådets direktiv förbundit sig att införa regler om lägsta ålder
            då barn eller ungdomar får utföra arbete. Det är i grunden vad
            propositionen handlar om.
          </note>
          <note>
            De svenska reglerna överensstämmer med dessa åtaganden, dock
            med ett undantag som handlar om minimiåldern för tillträde till
            arbete som utförs i arbetsgivarens hushåll.
          </note>
          <note>
            I den departementspromemoria från juni 1995 som låg till grund
            för propositionen föreslogs att endast reglerna i 5 kap. arbetsmiljölagen
            samt vissa andra bestämmelser om tillsyn och påföljder skulle
            vara tillämpliga. Flertalet remissinstanser hade heller inget
            att erinra eller tillstyrkte förslaget.
          </note>
          <note>
            I kap. 5 preciseras vad som avses med minderårig, dvs. person
            under 18 år, att en minderårig inte får arbeta före det kalenderår
            hon/han fyller 16 år, inte får arbeta innan skolplikten fullgjorts
            osv.
          </note>
          <note>
            I kommentarerna påpekas också att skyddsreglerna har utformats
            för att inte hindra ungdomars kontakt med arbetslivet. Men nu
            väljer regeringen att lägga fram en proposition där inte bara
            en nödvändig justering föreslås utan att arbetsmiljölagen i sin
            helhet skall vara tillämplig på ungdomar under 18 år som utför
            arbete i arbetsgivarens hushåll, alltså i den privata bostaden,
            villan eller lägenheten. Det innebär att det utöver nödvändiga
            minimiregler föreslås en långtgående reglering även av andra förhållanden,
            och det gör man utan att dessförinnan ha sett på konsekvenserna
            av förslaget.
          </note>
          <note>
            Vi moderater anser att förslaget går för långt. En person som
            behöver hjälp med praktiska arbetsuppgifter i hemmet tvekar självklart
            inför de eventuella följder som den nya lagstiftningen kan leda
            till för den egna hemmiljön.
          </note>
          <note>
            Resultatet blir tyvärr att ungdomar utestängs från möjligheten
            att ta denna form av arbete, ett arbete som skulle kunna vara
            ett sätt att ta sig in på arbetsmarknaden. Är det verkligen vår
            uppgift att bygga upp sådana hinder, när alternativet i dag för
            många bara är mer eller mindre genomtänkta och användbara sysselsättningsåtgärder
            eller i värsta fall passivitet och bidragsberoende? Vi moderater
            anser inte det.
          </note>
          <note>
            Därför, herr talman, yrkar jag bifall till vår reservation nr
            1.
          </note>
          <note type="speaker">
            Anf. 198 INGRID BURMAN (v)
          </note>
          <note>
            Herr talman! Det finns i dag alldeles för många anställda som
            inte har tillgång till någon företagshälsovård, vilket är en brist.
            Att så är fallet är bl.a. ett resultat av att riksdagen avrustade
            företagshälsovården när den kraftigt minskade statsbidragen. Man
            motiverade då sitt beslut med att arbetsgivaren har ett i lag
            fastställt ansvar för arbetsmiljön och att parterna i framtiden
            skall göra upp om hur rehabilitering och arbetsmiljö skall skötas.
          </note>
          <note>
            Vi i Vänsterpartiet delar naturligtvis uppfattningen att det
            är arbetsgivaren som har ansvaret för arbetsmiljön, men vi tvingas
            också konstatera att det inte alltid är så att alla arbetsgivare
            tar det ansvaret. Om det vittnar inte minst de över 400 000 människor
            som i dag är förtidspensionerade. Alltför många av dem har tvingats
            lämna sitt yrkesliv på grund av skador eller sjukdomar som har
            utvecklats eller påverkats av en dålig arbetsmiljö.
          </note>
          <note>
            Skall vi på sikt kunna komma till rätta med de dåliga arbetsmiljöerna,
            arbetsplatser där varken arbetet eller arbetstakten är anpassade
            till människorna utan människorna tvingas anpassa sig till arbetet,
            krävs det en väl fungerande förebyggande arbetsmiljöverksamhet.
            En kvalificerad företagshälsovård där det förebyggande arbetet
            högprioriteras är i det fallet en oerhörd tillgång.
          </note>
          <note>
            Utskottsmajoriteten pekar i betänkandet på att man skall avvakta
            möjligheten att avtalsvägen få till stånd denna företagshälsovård.
            Jag har inget emot att man löser detta avtalsvägen, men vi har
            avvaktat under 1993 och 1994 liksom snart under hela 1995, och
            vi tvingas nu konstatera att det inom den stora och breda statliga
            sektorn bara för kraftverksområdet och byggbranschen existerar
            avtal med tydliga krav på att företagshälsovård skall finnas.
            Hur är det då med alla andra? Det finns avtal av mera allmän karaktär
            för kommuner, landsting, metallindustri, handel osv.
          </note>
          <note>
            Dessa avtal är mycket allmänt hållna och i princip till intet
            förpliktande när det gäller anställdas rätt till företagshälsovård
            och när det gäller företagshälsovårdens inriktning mot förebyggande
            insatser.
          </note>
          <note>
            Eftersom parterna inte har lyckats träffa fördjupade avtal på
            tre år tycker vi att vi får komplettera med en lagstiftning -
            en rättighetslag som ger alla anställda tillgång till företagshälsovård.
            Det innebär också att vi solidariskt måste stödja de små företagen,
            som kan ha svårt att klara av det ekonomiska åtagande som en företagshälsovård
            innebär. Då måste statliga bidrag utgå.
          </note>
          <note>
            Den kompletterande lagstiftning som vi tror är nödvändig måste
            lyfta fram företagshälsovårdens inriktning mot de förebyggande
            åtgärderna. I dag finns det alltför många verksamheter som präglas
            av primärvård och sjukvårdsinsatser.
          </note>
          <note>
            Det är också viktigt att man kompletterar arbetsmiljölagen så
            att arbetsgivaransvaret också innebär att arbetsgivarna måste
            ställa resurser till förfogande för företagshälsovården. I dag
            finns det inget sådant uttalat ansvar.
          </note>
          <note>
            Ett annat problem inom arbetslivet är att medicinska kontroller
            har blivit allt vanligare. Mellan åren
          </note>
          <note>
            1993 och 1994 fördubblades antalet företag som använde någon
            form av drogtest. Antalet medicinska kontroller i samband med
            anställning ökar också markant. Många av dessa tester är befogade,
            t.ex. när det gäller droger, narkotika eller alkohol och arbetsuppgifter
            som kräver koncentration och som är riskfyllda. Men andra tester
            verkar helt obefogade, t.ex.
          </note>
          <note>
            blodprov vid anställning. I dag kan man inte bara läsa ut om
            personen har ett drogmissbruk, utan också spåra andra sjukdomar
            som knappast är relevanta för anställningen. Man kan t.ex. se
            om någon är gravid.
          </note>
          <note>
            Själv har jag en reumatisk sjukdom. Den kan man spåra genom blodprov.
            Nu är jag i en bra fas av den sjukdomen. Jag har inte varit sjuk
            på många år. Men om jag skulle söka anställning och man skulle
            ta prov på mig skulle man kunna spåra sjukdomen. Vem skulle vilja
            anställa en människa med ledgångsreumatism? Dessa tester kan användas
            till att sortera bort människor ur arbetslivet.
          </note>
          <note>
            I dag finns det inga regler som anger vem som kan disponera ett
            sådant prov, vad man får använda det till och i vilka lägen man
            får ta det. Det är livsfarligt, särskilt eftersom vi ser att användningen
            exploderar.
          </note>
          <note>
            Det har tillsatts en utredare som har till uppgift att se över
            medicinska kontroller i arbetslivet och som skall presentera sitt
            uppdrag senast den 1 april 1996.
          </note>
          <note>
            Det är bra. Men sedan blir det remissomgång, och så skall man
            utarbeta ett förslag till lagstiftning. Sedan blir det riksdagsbehandling.
            När kan vi lagstifta?
          </note>
          <note>
            1997 eller 1998?
          </note>
          <note>
            I avvaktan på utredningen tycker jag att vi skall stifta en lag
            som säger att man bara får använda dessa medicinska kontroller
            när det finns ett kollektivavtal som reglerar användningen. Då
            disponerar inte arbetsgivaren ensidigt över testerna. Vi skall
            inte lämna detta område helt oreglerat. Därför har vi ett förslag
            om en lagstiftning som innebär just att det måste finnas kollektivavtal
            för att man skall få använda testerna.
          </note>
          <note>
            Miljöpartiet har i en av sina motioner pekat på att det är nödvändigt
            att sänka arbetstiden för att minska den psykiska ohälsan och
            för att spara pengar genom minskad sjukskrivning. Jag delar uppfattningen
            att det är en viktig fråga.
          </note>
          <note>
            Alltsedan 70-talet har vi arbetat intensivt med att förbättra
            arbetsmiljöerna genom tekniska hjälpmedel, nya arbetsorganisationer
            m.m. Fortfarande kvarstår ett stort ohälsotal som kan härledas
            till arbetet och arbetsmiljön. Stress och psykisk ohälsa är allvarliga
            problem i arbetslivet.
          </note>
          <note>
            Men jag står ändå bakom utskottsmajoritetens uppfattning att
            detta är en del av den frågeställning som Arbetstidskommittén
            skall utreda och beakta i sitt utredningsarbete. Gör man inte
            det kommer jag själv att lyfta fram frågan i kommittén. Att behandla
            denna fråga ingår i direktiven, så som jag tolkar dem.
          </note>
          <note>
            En sänkning av arbetstiden är nödvändig inte bara ur arbetsmiljösynpunkt.
            Det handlar också om jämställdhet, livskvalitet och sysselsättning.
          </note>
          <note>
            Det är nu tredje året i rad som mer än en halv miljon människor
            finns i öppen arbetslöshet eller i arbetsmarknadspolitiska åtgärder,
            samtidigt som de som har arbete arbetar övertid motsvarande mer
            än
          </note>
          <note>
            130 000 årsarbetstillfällen. Stressen och den psykiska pressen
            på dem som finns i arbetslivet ökar samtidigt som massarbetslösheten
            har bitit sig fast i Sverige.
          </note>
          <note>
            Det är dags att begränsa övertiden och minska arbetstiden, så
            att fler får jobb och så att arbetsskadorna minskar.
          </note>
          <note>
            Vi i Vänsterpartiet har i ett särskilt yttrande i detta betänkande
            redovisat hur vi vill driva frågan vidare mot en arbetstidsförkortning.
          </note>
          <note>
            Herr talman! Jag yrkar bifall till reservation nr 3
          </note>
          <note>
            och nr 8.
          </note>
          <note type="speaker">
            Anf. 199 BARBRO JOHANSSON (mp)
          </note>
          <note>
            Herr talman! I arbetsmarknadsutskottets betänkande om arbetsmiljö
            behandlas motioner av Miljöpartiet som berör fysiska hälsorisker
            och behovet av att använda allt fler och dyrbarare skyddsutrustningar.
          </note>
          <note>
            Psykisk ohälsa på grund av ensamarbete, mobbning och lågfrekvent
            buller tas upp, samt skador som kan uppkomma genom långvarig exponering
            av kemiska ämnen.
          </note>
          <note>
            I min motion om vikten av att i samhället och på arbetsplatser
            ha bullerfria miljöer vill jag visa på det faktum att ett ständigt
            bakgrundsljud av buller medför att vi mår psykiskt dåligt samt
            att vi får svårt att koncentrera oss. En ständig bullermatta påverkar
            det undermedvetna och gör så att irritation och psykisk ohälsa
            uppstår.
          </note>
          <note>
            Herr talman! Förekomsten av så kallat lågfrekvent buller har
            ökat och ökar mer och mer i vårt samhälle.
          </note>
          <note>
            Från kylanläggningar, ventilationsanläggningar, fläktar, turbiner
            kompressorer, värmepumpar och dieselmotorer kommer lågfrekvent
            buller. Fler och fler människor utsätts dagligen för denna störning.
            Värst utsatta är de som är känsliga för bullret. De kan drabbas
            av huvudvärk, sömnstörningar, yrsel, illamående och en stor uttröttning.
          </note>
          <note>
            När man mäter bakgrundsljud finner man att värdena nästan alltid
            ligger under gränsvärdet. Normerna tar inte speciellt stor hänsyn
            till de låga frekvenserna.
          </note>
          <note>
            DBA-nivån, dvs. ljudnivån, ligger under nuvarande riktvärden,
            trots att bullret upplevs som mycket störande.
          </note>
          <note>
            Det är viktigt att källan, dvs. ventilations- eller kylanläggningar,
            fläktar eller turbiner, åtgärdas. Om man har uppmärksammat ljudet
            och identifierat det är det svårt att vänja sig vid det. Störningen
            gör att det bildas en ond cirkel av sömnlöshet och trötthet så
            att olika symtom utvecklas.
          </note>
          <note>
            Herr talman! Det är alltså inte inbillning att lida av lågfrekvent
            buller. Det har helt nyligen, i denna vecka, visat sig i en doktorsavhandling.
            Men det finns inget juridiskt stöd för att åtgärda bakgrundsbuller.
            En utredning som kunde klarlägga behovet av bullerfria miljöer
            i samhället och på arbetsplatser vore välkommen.
          </note>
          <note>
            Om problemen uppmärksammas kan åtgärder sättas in för att förebygga
            bullerstörningar. Förebyggande åtgärder är viktigt, så att ingen
            som lider av lågfrekvent buller kommer in i en depression som
            kan få än allvarligare konsekvenser.
          </note>
          <note>
            Herr talman! I ett särskilt yttrande i betänkandet tar vi upp
            frågan om att utvecklingen med en allt dyrare och mer komplicerad
            skyddsutrustning ofta befriar arbetsgivaren från ansvaret att
            i stället utarbeta bättre och säkrare arbetsmetoder. Industrin
            för tillverkning av skyddsutrustning utvecklas i en riktning som
            gör att arbetsmiljölagen överspelas. Det är bekvämare att köpa
            skydd än att företagsutveckla arbetsmetoderna.
          </note>
          <note>
            Självfallet finns det områden där skydd är helt nödvändiga, men
            trenden måste ändå brytas.
          </note>
          <note>
            I en skyddsutrustning känner man sig säker och tar då större
            risker. Man kan ta exempel från sportens värld. Allt tjockare
            skydd och nya material gör att ishockeyspelaren och skateboardåkaren
            blir våghalsigare och tuffare med ökad skaderisk. Jämförelsen
            med industrin är inte långt borta. Det gäller nu att arbetsmiljölagens
            bestämmelser efterlevs så att trenden bryts och inte enbart ekonomiska
            skäl blir bestämmande.
          </note>
          <note>
            Herr talman! I motionen tar jag också upp frågan om mobbning.
            Jag framhåller där att det är viktigt att i tid upptäcka och avvärja
            mobbning. Personer som blir mobbade och förföljda lider ofta i
            tysthet och vågar inte ta kontakt för att förbättra sin situation.
          </note>
          <note>
            I det besvärliga ekonomiska läge som många företag nu befinner
            sig i är utrymmet för att upptäcka en utsatt persons läge mindre.
            Stressen och den hårt uppskruvade arbetstakten gör att personalvården
            sätts åt sidan.
          </note>
          <note>
            Även om det finns en kungörelse från Arbetarskyddsstyrelsen borde
            någonting göras för att uppmärksamma arbetsgivaren på detta problem
            för att människor inte skall må dåligt, utan vara med i arbetsgemenskapen.
          </note>
          <note>
            Herr talman! I ett särskilt yttrande tar vi i Miljöpartiet upp
            hälsoriskerna med kemiska ämnen i arbetsmiljön. Det finns en så
            stor mängd som 10 miljoner kemiska ämnen i vår miljö. Störst är
            koncentrationen på våra arbetsplatser. Men allt som framställs
            kommer så småningom ut i vår omgivande miljö.
          </note>
          <note>
            Om en människa utsätts för ämnen under en längre tid kan skador
            uppstå trots att de uppmätta värdena understiger det satta gränsvärdet.
            En långvarig exponering kan visa sig vara ödesdiger. Ett exempel
            är ämnet nonylfenol, som användes under 20 år och som fortfarande
            används, där vetenskapen finns om att ämnet är giftigt, men man
            tillåter en mindre mängd.
          </note>
          <note>
            Nonylfenol finns i plaster och tvättmedel och har påverkat vår
            omgivning under lång tid. Skador har uppstått på människans och
            djurens reproduktionsförmåga, och skadorna är nu bestående för
            generationer framåt.
          </note>
          <note>
            Försiktighetsprincipen måste få gälla vad anbelangar exponering
            av kemiska ämnen. Försiktighetsprincipen skall också användas
            vid utbyte av ett skadligt ämne mot ett annat mindre skadligt,
            så att en ersättningsprodukt får genomgå miljö- och skadlighetsprövning.
          </note>
          <note>
            Exempel på detta är när trikloretylen skall bytas ut fr.o.m.
            januari 1996. Normalhexan, som däcksfirmor bytt till, har visat
            sig vara lika farligt som trikloretylen. Ett annat alternativ
            som man tagit fram som avfettningsmedel kallas för laktater. För
            att man inte skall göra samma som däcksfirmorna måste laktaterna
            prövas.
          </note>
          <note>
            Ett större ekonomiskt ansvar bör åligga arbetsgivaren för kostnader
            i samband med arbetsskador som uppstått bl.a. på grund av kemiska
            ämnens inverkan på individen. Detta blir också samhällsekonomiskt
            bättre för staten. Sjuk- och arbetsskadekommittén behandlar dessa
            frågor, och ett slutligt ställningstagande kommer vi i Miljöpartiet
            att göra i samband med att kommittén gör färdigt sitt arbete.
          </note>
          <note>
            Herr talman! Ensamarbete är en form av arbete som uppstår i spåren
            av datoriseringen och den nya
          </note>
          <note>
            IT-värld som nu kommer. Strukturrationaliseringar medför att
            en person kan utföra det arbetet som ett arbetslag förut utförde.
            När arbetsgemenskapen minskar eller uteblir helt ökar risken för
            psykisk ohälsa.
          </note>
          <note>
            Det är exempelvis ingen som kommer och ger en klapp på axeln
            för ett bra utfört arbete.
          </note>
          <note>
            Med den nya tekniken kan man utföra arbete på distans. Detta
            öppnar stora möjligheter, där människor t.ex. inte längre behöver
            göra så långa arbetsresor. Arbetet kan ske på hemmaplan. Bilpendlingen
            till och från tätorter minskar till nytta för miljön.
          </note>
          <note>
            Ändå måste det finnas en vaksamhet när det gäller hur människor
            mår. Den sociala gemenskapen försvinner, och eftersom det är så
            nära till arbetsplatsen ökar ofta övertiden. Det är lätt att arbeta
            för mycket.
          </note>
          <note>
            Nya överenskommelser och avtal mellan arbetsgivaren är behövligt
            för att täcka in arbetsrätten.
          </note>
          <note>
            Forskning om den sociala dimensionen finns nu, och de resultaten
            behöver man ta hänsyn till. Förståelsen för att människor behöver
            en viss form av gemenskap i arbetslivet för att möta ökade krav
            på effektivitet och flexibilitet är nödvändig.
          </note>
          <note>
            Till slut, herr talman, vill jag ta upp min reservation om en
            sänkning av arbetstiden. Länge har Miljöpartiet pratat om att
            man skall dela på jobben med arbetstidsförkortning. Miljöpartiet
            vill under den här mandatperioden genomföra en sänkning av arbetstiden
            med två timmar i veckan under 1995 och 1996
          </note>
          <note>
            och en sänkning med fem timmar i veckan före år
          </note>
          <note>
            1998.
          </note>
          <note>
            En arbetstidsförkortning skulle med den arbetslöshet som nu råder
            kunna skapa fler jobb. Men vad som är viktigt är att vi genom
            att sänka arbetstiden skulle minska sjukfrånvaron.
          </note>
          <note>
            Den stress som finns på arbetsplatserna utlöser psykisk ohälsa.
            Arbetstakten är hög och uppdriven, och den höga arbetslösheten
            medför att människor är rädda för att mista jobbet. Övertiden
            ökar på stressen.
          </note>
          <note>
            Allt färre människor arbetar mer med allt större övertidsuttag.
          </note>
          <note>
            För att förbättra arbetsmiljön och få tillfredsställelse i arbetet
            menar vi att det krävs förändringar. En bra sådan förändring är
            en arbetstidsförkortning som hjälper människor att må bättre,
            vilket också är samhällsekonomiskt lönande med minskad sjukfrånvaro.
          </note>
          <note>
            Försök inom offentlig sektor i Sverige visar att människor påverkas
            positivt av en arbetstidsförkortning, och resultat från Tyskland,
            där nu 35 timmars arbetsvecka är genomförd, är helt entydiga både
            ekonomiskt och hälsomässigt.
          </note>
          <note>
            Herr talman! Jag ställer mig bakom Miljöpartiets reservationer
            och särskilda yttranden till arbetsmarknadsutskottets betänkande.
            Men för tids vinnande yrkar jag denna sena kväll bifall till endast
            reservationerna 4 och 5.
          </note>
          <note type="speaker">
            Anf. 200 CHRISTINA ZEDELL (s)
          </note>
          <note>
            Herr talman! Detta betänkande behandlar propositionen angående
            minderåriga i arbetslivet samt ett tiotal motioner från den allmänna
            motionstiden. Jag skall här beröra dels propositionen, dels några
            av de aktuella motionerna.
          </note>
          <note>
            Sverige har genom internationella åtaganden förbundit sig att
            införa regler om lägsta ålder då barn får utföra arbete. Sådana
            minimiregler har hittills saknats för arbete som utförs i arbetsgivarens
            hushåll.
          </note>
          <note>
            Utskottet delar regeringens uppfattning att det är otillfredsställande
            att Sverige inte helt uppfyller internationella åtaganden och
            att regler om minimiålder nu bör införas i den svenska lagstiftningen
            också för arbete som utförs i arbetsgivarens hushåll.
          </note>
          <note>
            Vidare föreslås att man skall förstärka skyddet för de minderåriga
            genom att hela arbetsmiljölagen blir tillämplig på deras område.
            De minderåriga kommer härmed att omfattas av ett heltäckande skydd
            vad gäller så väl minimiålder, arbetstid, veckovila, m.m.
          </note>
          <note>
            som övriga arbetsmiljöfrågor.
          </note>
          <note>
            Moderaterna motsätter sig denna förstärkning av skyddet för de
            minderåriga med motiveringen att hushållen inte kommer att anställa
            någon under 18 år.
          </note>
          <note>
            Man menar att alltför betungande arbetsmiljöregler leder till
            ovilja att anställa.
          </note>
          <note>
            Jag vill här erinra om att arbetsmiljölagen är en ramlag och
            att många bestämmelser inte kan tillämpas på varje slags arbete.
            Vissa bestämmelser kommer således inte att vara relevanta för
            minderåriga i husligt arbete, varför man helt kommer att kunna
            bortse från dem. Det viktigaste måste väl ändå vara att ge de
            minderåriga ett heltäckande skydd. Även barn måste ges rätt till
            säkerhet och trygghet i arbetslivet oberoende av arbetsplats.
          </note>
          <note>
            Miljöpartiet har i ett antal motioner tagit upp både fysiska
            och psykiska hälsorisker. Jag tänker här kommentera den motion
            som tar upp de psykiska hälsoriskerna.
          </note>
          <note>
            När det gäller arbetstidsförkortningen kan jag endast konstatera
            att bl.a. denna viktiga fråga utreds i den parlamentariska kommitté
            som tillsatts för att utreda arbetstidsfrågor. Utskottet vill
            inte här föregripa kommitténs arbete.
          </note>
          <note>
            Vidare påtalar motionärerna risken att ensamarbete kan vara orsak
            till stress och otrivsel. Utskottet delar den uppfattningen. Vi
            konstaterar också att frågan har uppmärksammats inom berörd tillsynsmyndighet.
            Arbetarskyddsstyrelsen har utfärdat en kungörelse om ensamarbete.
            Till kungörelsen har fogats kommentarer samt praktiska råd. Enligt
            styrelsens råd är det angeläget att ensamarbete avbryts med lämpliga
            mellanrum. Här nämns t.ex. arbetsrotation.
          </note>
          <note>
            Även frågan om mobbning på arbetsplatsen har uppmärksammats.
            Arbetarskyddsstyrelsen har även här utfärdat en kungörelse i ämnet.
          </note>
          <note>
            Arbetsgivaren har vidare skyldighet att förebygga mobbning enligt
            reglerna för internkontroll av arbetsmiljön.
          </note>
          <note>
            Vänsterpartiet har lyft fram frågan om företagshälsovården.
          </note>
          <note>
            Herr talman! Jag har förstått att den här frågan har debatterats
            många gånger i kammaren under de senaste åren. Den diskuterades
            så sent som i mars 1995.
          </note>
          <note>
            Det som har varit vägledande de senaste åren har varit att se
            om avtal kan träffas mellan parterna. Först om det visar sig omöjligt
            att lösa frågan avtalsvägen borde andra möjligheter övervägas.
          </note>
          <note>
            Utskottet har nu inhämtat uppgifter om vilka avtal som för närvarande
            finns på arbetsmarknaden. Inom allt fler branscher har avtal träffats.
            Det måste ses som en positiv utveckling.
          </note>
          <note>
            Regeringskansliet arbetar för närvarande med frågan om hur en
            bra företagshälsovård skall kunna upprätthållas. Men det bör understrykas
            att regeringen noga måste följa utvecklingen och återkomma till
            riksdagen om det visar sig att den positiva utvecklingen inte
            fortsätter.
          </note>
          <note>
            När det gäller medicinska kontroller i arbetslivet delar jag
            uppfattningen att det kan leda till negativa konsekvenser vid
            nyanställning och för redan anställda. Det kan bl.a. få allvarliga
            utslagningseffekter.
          </note>
          <note>
            Regeringen har också uppmärksammat problemet och tillsatt en
            utredning som skall vara klar senast den 1
          </note>
          <note>
            april 1996. Utskottet anser att frågan om eventuell lagstiftning
            får anstå till dess.
          </note>
          <note>
            Vidare har Vänsterpartiet lyft fram frågan om ökat inflytande
            för de anställda när det gäller såväl den inre som den yttre miljön.
            Vänsterpartiet vill utvidga rätten för det lokala facket att stoppa
            arbetet när fara för arbetstagarens liv och hälsa föreligger.
            I dag har skyddsombudet med stöd av arbetsmiljölagen den här rättigheten.
          </note>
          <note>
            Den erfarenhet jag har är att arbetsmiljöarbetet ingår som en
            naturlig del i det övriga fackliga arbetet.
          </note>
          <note>
            Det bör understrykas att skyddsombudet utses av den fackliga
            organisationen. Jag kan inte se att arbetsmiljöarbetet är skilt
            från den fackliga helheten.
          </note>
          <note>
            När det gäller den yttre miljön är det riktigt att det finns
            många nära samband. Det finns också omfattande kunskaper och erfarenheter
            hos de anställda som skulle kunna tas till vara i miljöarbetet.
            Men att utöka stoppningsrätten till att gälla även den yttre miljön
            är inte rätt väg att gå. Här måste andra berörda instanser i samhället
            ta sitt ansvar.
          </note>
          <note>
            Slutligen vill jag kommentera moderaternas reservation angående
            enklare regler för mindre bespisningskök. På arbetsplatser inom
            restaurang och storhushåll finns ett flertal av de vanligaste
            arbetsmiljöproblemen. Arbetet är ofta mycket tungt, och belastningsbesvär
            och sjukdomar är vanliga liksom skärskador och allergier. Flertalet
            arbetstagare är kvinnor.
          </note>
          <note>
            För att personalen skall få en så bra säkerhet och god arbetsmiljö
            som möjligt har Arbetarskyddsstyrelsen gett ut föreskrifter. I
            dessa ges ett betydande utrymme för yrkesinspektionen att ta hänsyn
            till det enskilda fallet. Dessutom finns vissa dispensmöjligheter.
            Utskottet anser att de problem som berörs i första hand skall
            hanteras av Arbetarskyddsstyrelsen.
          </note>
          <note>
            Herr talman! Härmed yrkar jag bifall till utskottets hemställan
            och avslag på samtliga motioner.
          </note>
          <note>
            Anf. 201 ANNA ÅKERHIELM (m) replik
          </note>
          <note>
            Herr talman! För att det inte skall uppstå något missförstånd
            vill jag bara ytterligare understryka att vi anser att skyddet
            för minderåriga som utför arbete i arbetsgivarens hem är till
            fyllest med den justering som också framgår av departementspromemorian.
          </note>
          <note>
            Christina Zedell tar upp att vi tror att ungdomar behöver dessa
            arbeten bl.a. för praktik och för att komma in på arbetsmarknaden.
            Vi befarar att dessa möjligheter skall försvinna genom att hela
            arbetsmiljölagen blir tillämplig.
          </note>
          <note>
            Jag skulle vilja ställa en fråga till Christina Zedell.
          </note>
          <note>
            I arbetsmiljölagen tar man upp sådana saker som t.ex.
          </note>
          <note>
            personalrum, bestämmelser om skyddsombud och regionala skyddsombud
            samt tillsynsmyndigheternas rätt att inspektera. Ni tar själva
            upp detta i utskottsskrivningen. Tror inte Christina Zedell att
            en vanlig privatperson som behöver hjälp i hemmet skulle avstå
            från att göra en sådan anställning om han skulle behöva inordna
            sig under hela arbetsmiljölagstiftningen?
          </note>
          <note>
            Anf. 202 CHRISTINA ZEDELL (s) replik
          </note>
          <note>
            Herr talman! Jag vill återigen erinra om det som jag sade från
            talarstolen, nämligen att arbetsmiljölagen är en ramlag. Vissa
            av de här bestämmelserna är inte relevanta för den typen av arbete.
            Ytterst är det tillsynsmyndigheten som avgör var gränsen skall
            dras.
          </note>
          <note>
            Jag utgår ifrån att myndigheten kommer att finna en lämplig nivå
            när lagens krav skall tillämpas.
          </note>
          <note>
            Men jag måste också ställa en fråga till Anna
          </note>
          <note>
            Åkerhielm angående detta med minderåriga. Ni måste väl ändå hålla
            med om att minderåriga i husligt arbete är en utsatt grupp. I
            den här åldern är det svårt att hävda sina rättigheter. Därför
            finns det all anledning att förstärka skyddet för den här gruppen.
            Jag kan inte se på vilket sätt denna lagändring skulle försvåra
            en anställning. Hur skall man kunna motivera varför inte ett heltäckande
            skydd skall kunna gälla minderåriga?
          </note>
          <note>
            Varför skall inte grundläggande bestämmelser om arbetsmiljön
            kunna tillämpas? Det är också angeläget att minderåriga kan få
            det stöd som ett skyddsombud innebär.
          </note>
          <note>
            Anf. 203 ANNA ÅKERHIELM (m) replik
          </note>
          <note>
            Herr talman! Det är helt uppenbart att Christina
          </note>
          <note>
            Zedell och jag pratar förbi varandra. Jag har redan framfört
            de synpunkter som skulle vara ett hinder för att en privatperson
            anställer en minderårig i hushållet.
          </note>
          <note>
            Det handlar just om att man inte har möjlighet att ta ställning
            till alla de delar som arbetsmiljölagen omfattar. Jag tror faktiskt
            att det skulle krävas väldigt mycket om man skulle önska sig ett
            skyddsombud som har rätt att inspektera i den privata bostaden.
          </note>
          <note>
            Anf. 204 CHRISTINA ZEDELL (s) replik
          </note>
          <note>
            Herr talman! Jag kan bara återupprepa vad jag sade om att minderåriga
            behöver ha hjälp att hävda sina rättigheter på det här området.
          </note>
          <note>
            Sedan vill jag också upplysa kammaren om att både Arbetarskyddsstyrelsen
            och Barnombudsmannen i sina remissvar har förordat att hela arbetsmiljölagen
            skall gälla.
          </note>
          <note>
            Anf. 205 INGRID BURMAN (v) replik
          </note>
          <note>
            Herr talman! Det är bra att jag och Christina Zedell har samma
            uppfattning om grundproblemet när det gäller medicinska tester
            och kontroller. Detta är en allvarlig fråga, och jag är naturligtvis
            mycket glad att det finns en utredare som ser över den. Det är
            bra. Det är också en svår fråga att hitta lagtekniska lösningar
            på när det gäller gränsdragningar och annat. En del av dessa tester
            är ju befogade. Det gäller droger, narkotika, alkohol osv.
          </note>
          <note>
            Jag är mycket förvånad över att Christina Zedell inte vill beakta
            möjligheten att inte lämna hela frågan oreglerad tills vi får
            en lagstiftningen. Vi borde inte låta arbetsgivaren ha möjlighet
            att faktiskt kontrollera dessa tester för att sedan missbruka
            dem eller bruka dem väl. Det borde finnas en lagstiftning där
            det sägs att det skall finnas ett kollektivavtal om att både arbetsgivare
            och fack måste vara eniga om när testet skall tas och hur det
            skall användas. Det skulle vara mycket enkelt i avvaktan på en
            mer utförlig lagreglering.
          </note>
          <note>
            Jag har mycket svårt att förstå motiven till varför man avvisar
            en sådan lagstiftning.
          </note>
          <note>
            Anf. 206 CHRISTINA ZEDELL (s) replik
          </note>
          <note>
            Herr talman! Som jag tidigare har sagt delar jag den oro som
            Vänsterpartiet ger uttryck för. Men jag måste ändå säga att det
            är viktigt att den här frågan utreds ordentligt innan ett eventuellt
            lagförslag läggs fram. Jag anser att vi får vänta till utredningen
            är färdig helt enkelt.
          </note>
          <note>
            Anf. 207 INGRID BURMAN (v) replik
          </note>
          <note>
            Fru talman! Det var just det jag sade. Det är en svår fråga.
            Låt oss utreda den vidare innan vi går in och lagreglerar vilka
            tester som skall tillåtas och hur de skall göras! Men under tiden
            lämnar vi fältet fritt.
          </note>
          <note>
            Vi ser också hur dessa tester ökar explosionsartat både vid anställningsförfarandet
            och ute i arbetslivet.
          </note>
          <note>
            Många av testerna är omotiverade, och andra är berättigade. Att
            gå in och säga att de här testerna inte får användas om det inte
            finns ett kollektivavtal som reglerar frågan, som skapar inflytande
            över hur de disponeras, är inget stort steg. Det behöver inte
            utredas. Jag har fortfarande svårt att förstå det riktiga motivet
            till att man avvisar vår motion.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 november.)
          </note>
          <note>
            25 § Översiktsplaneringen enligt plan- och bygglagen, m.m.
          </note>
          <note>
            Föredrogs
          </note>
          <note>
            Bostadsutskottets betänkande 1995/96:BoU1
          </note>
          <note>
            Översiktsplaneringen enligt plan- och bygglagen, m.m. (prop.
            1994/95:230)
          </note>
          <note type="speaker">
            Anf. 208 ULLA LÖFGREN (m)
          </note>
          <note>
            Herr talman! Vi har fått och får en allt större insikt om betydelsen
            av att ta miljöhänsyn. Det är därför naturligt och bra att lagstiftningen
            förändras så att miljöhänsynen tydligare lyfts fram i den kommunala
            planeringen.
          </note>
          <note>
            Lagstiftningen får dock inte utformas så att den kränker andra
            grundläggande värden, såsom rättstryggheten i enskilt ägande,
            det kommunala självstyret, friheten att kunna välja att bosätta
            sig på landsbygden eller etableringsfriheten.
          </note>
          <note>
            Detta betänkande är mycket omfattande, och jag har valt att inte
            kommentera allt, utan bara de avsnitt där Moderaterna har reservationer.
          </note>
          <note>
            Den första reservationen gäller lagens tydlighet och de ekonomiska
            konsekvenserna av den. Det borde vara självklart att all lagstiftning
            skall vara så lättolkad och tydlig som möjligt. Gamla erfarenheter
            från plan- och bygglagstiftningen visar på vikten av detta.
          </note>
          <note>
            Oklara lagregler har alltför ofta lett till att nitiska kommuntjänstemän
            för att vara på den säkra sidan tolkat lagen på "värsta" sätt.
          </note>
          <note>
            En annan självklarhet borde vara att analysera de ekonomiska
            konsekvenserna av ny lagstiftning. Det är ju något som borde ha
            gjorts även tidigare, men behovet av analyser av de ekonomiska
            konsekvenserna av riksdagsbeslut förefaller i dag mer uppenbara
            än någonsin, i det här fallet med tanke på kommunernas dåliga
            ekonomi, liksom många av hushållens. Ökade kostnader som läggs
            på den kommunala planeringen, vilket vi befarar att dessa nya
            regler kan göra, drabbar ju direkt övrig kommunal service liksom
            givetvis hyreskostnader.
          </note>
          <note>
            Utskottet har också avvisat vårt förslag om att kunna göra frivilliga
            eller alternativa översiktsplaner.
          </note>
          <note>
            Motivet är att stärka den vägledande funktionen hos planen och
            att en frivillig eller alternativ plan skulle stjälpa dessa ambitioner.
            Vi delar inte majoritetens synsätt och hävdar att det i vissa
            fall ur miljösynpunkt vore värdefullt att kunna upprätta en alternativ
            översiktsplan. Vi tilltror också kommunerna förmågan att hantera
            en sådan frihet.
          </note>
          <note>
            Även om det i den proposition som ligger till grund för detta
            betänkande inte finns med något ställningstagande till den generella
            lovplikten anser vi att den är viktig att behandla i detta sammanhang.
            Det är viktigt att understryka att översiktsplanerna inte har
            någon bindande verkan och att de inte kan åberopas i frågan om
            bygglov för viss åtgärd och att reglering av byggandet även framgent
            skall ske i form av detaljplaner. Samtidigt är det, för att inte
            någon tveksamhet skall råda härom, viktigt att understryka att
            det även framdeles, liksom för närvarande, skall vara möjligt
            att reglera lovplikten i områdesbestämmelser. Återigen handlar
            det om tydlighet.
          </note>
          <note>
            Att i lag reglera hur kommunerna skall hålla sina översiktsplaner
            aktuella är ett grovt påhopp på det kommunala självstyret. Det
            är dessutom en grov förolämpning av våra kommunalpolitiska kolleger
            att inte tilltro dem förmågan att göra dessa överväganden själva.
            Jag vet inte vilket perspektiv som detta förslag utgår från -
            om det som vanligt är Stockholmsperspektivet. Men ett vet jag,
            och det är att alla svenska kommuner är unika. Därigenom är också
            alla svenska kommunpolitiker unikt kompetenta att bedöma när det
            är aktuellt att ompröva just deras översiktsplan.
          </note>
          <note>
            I min egen kommun Umeå, som är en av Sveriges mest expansiva
            kommuner, har vi årligen behandlat översiktsplanen sedan den antogs
            första gången. I min grannkommun Bjurholm, med 2 900 invånare
            där alla känner varandra, där översiktsplanen nog mera kan betraktas
            som en inventering än ett planeringsinstrument, där komplexiteten
            är liten och konsekvenserna av olika göranden och låtanden överblickbara
            av alla kommuninvånare på samma dag, har översiktsplanen givetvis
            en mera undanskymd roll. Jag är dock alldeles övertygad om att
            kommunpolitikerna i Bjurholm klarar av att hålla planen levande
            i den grad som deras förhållanden kräver.
          </note>
          <note>
            Som före detta kommunpolitiker har jag ofta varit irriterad över
            den mästrande roll som riksdag och regering intar mot kommunerna,
            en "vet-bäst-attityd", som alls inte är befogad. Förslaget om
            en lagstadgad prövning av översiktsplanen varje mandatperiod är
            ett bra exempel på obefogat förmynderi.
          </note>
          <note>
            Inom ytterligare ett område som behandlas i detta betänkande
            är en majoritet av riksdagen på väg att kränka det kommunala självstyret
            och förolämpa våra kommunpolitiker. Det gäller det avsnitt där
            det föreslås en reglering av våra grönområden och parker. Vi tycker
            att den förändringen är överflödig. Det måste anses som självklart
            att kommunerna lägger sig vinn om att ha en attraktiv miljö i
            vilken ingår parker och grönområden.
          </note>
          <note>
            Moderaterna har också, vilket vi framfört i en motion under den
            allmänna motionstiden, tyckt att kommunerna själva i sina översiktsplaner
            skall få bestämma omfattningen av strandskyddet.
          </note>
          <note>
            För att lagstiftning inte skall kunna tillämpas godtyckligt är
            det viktigt att använda ord som är precisa till sin innebörd eller
            att precisera innebörden.
          </note>
          <note>
            När det därför gäller förändringen i 18 §, som handlar om miljökonsekvensbeskrivningar
            i samband med upprättande av detaljplan, vänder vi oss mot uttrycket
          </note>
          <note>
            "betydande påverkan". Om en lagtext är utformad så vagt och med
            sådant stort utrymme för fria tolkningar som detta uttryck medger
            är det ett allvarligt hot mot rättssäkerheten. Det är viktigt
            att miljökonsekvensbeskrivningar ges en mer framskjuten plats
            när detaljplaner upprättas, men konsekvenserna av en sådan lagstiftning
            skall också i mesta möjliga mån vara förutsägbara för fastighetsägarna.
          </note>
          <note>
            Socialdemokraternas klåfingrighet när det gäller att återställa
            den gamla ordning som gällde före den borgerliga regeringens tid
            känner inga gränser. Återinförandet av möjligheten för kommunerna
            att i detaljplan reglera handelsändamålet är det senaste i raden.
            Allt tal om tillväxt, fri konkurrens och sänkta matpriser blir
            till grus när socialdemokratiskt behov av makt och reglering pockar
            på. Förslaget ger en skrämmande bild av brist på självinsikt och
            förmåga att se vad Sverige behöver i dag, nämligen mera frihet,
            mera konkurrens, mera personligt ansvarstagande och mycket, mycket
            mindre av politisk klåfingrighet.
          </note>
          <note>
            Slutligen vill jag ta upp monopoliseringen av byggavfallssoporna.
            Där hoppas jag bara att socialdemokraterna i denna kammare ansluter
            sig till oss övriga, bland vilka jag hoppas att även Vänsterpartiet
            i dag kan räknas in. Då har socialdemokraterna i varje fall i
            denna begränsade fråga möjlighet att framstå som kloka.
          </note>
          <note>
            Herr talman! Därmed yrkar jag bifall till reservation 1.
          </note>
          <note type="speaker">
            Anf. 209 RIGMOR AHLSTEDT (c)
          </note>
          <note>
            Herr talman! Boendet spelar en viktig roll i all mänsklig tillvaro.
            Bebyggelsen har också en viktig roll för landskapsbilden. Boendet
            och byggandet påverkar i hög grad vår miljö. Det gäller såväl
            var vi beslutar att bygga som hur samhällsplaneringen utformas
            samt även vilka som är med och påverkar i olika beslutsprocesser.
          </note>
          <note>
            Nu debatterar vi och tar ställning till kommunal översiktsplanering.
            Lagförslaget syftar till att stärka miljöhänsynen vid den fysiska
            planeringen. Det behandlar även ökade krav på medborgarinflytande,
            ökad användning av miljökonsekvensbeskrivningar, rivningsplaner
            och tillgänglighetsfrågor. Detta är frågor som berör var och en
            av oss.
          </note>
          <note>
            Byggandet och boendet svarar för en betydande del av samhällsekonomin,
            men det har också stor betydelse för människors välfärd och trygghet.
            Barnens uppväxtmiljö avgörs till stor del i boendemiljön.
          </note>
          <note>
            Bebyggelsestruktureringen har också stor betydelse för möjligheterna
            att bättre och effektivare använda resurserna i kretsloppssamhället.
          </note>
          <note>
            Vi upplever i dag tyvärr alltför många negativa effekter av vad
            man skulle kunna kalla felbyggnationer och av användandet av felaktigt
            material i våra hus -
          </note>
          <note>
            s.k. sjuka hus. Det är därför mycket glädjande att vi i utskottet
            enats om att kvalitetsdeklaration av bostäder måste påbörjas snarast.
            Detta är ett krav som vi i
          </note>
          <note>
            Centern också har framfört.
          </note>
          <note>
            Varje kommun skall ha en översiktsplan, anser vi i
          </note>
          <note>
            Centern. Det är viktigt att kommunerna håller den aktuell. Den
            är inte rättsligt bindande, men den är ett viktigt beslutsunderlag
            och därmed styrande också i den fortsatta planhanteringen.
          </note>
          <note>
            Översiktsplanen bör diskuteras ingående när den handläggs i kommunfullmäktige.
            Det handlar inte om att strypa kommunernas självstyrelse, utan
            det ger kommunalpolitikerna en möjlighet att i debatten påverka
            den politiska viljeinriktningen i sin kommun.
          </note>
          <note>
            Det är då visionerna kan komma fram och sättas på pränt. Översiktsplanen
            skall vara ett instrument för utveckling i vårt samhälle.
          </note>
          <note>
            Regional planering är också viktigt i sammanhanget. Trots att
            regeringen i propositionen har konstaterat att en förstärkning
            av det regionala perspektivet i den fysiska planeringen är nödvändig
            läggs det inte fram några förslag om hur detta skall gå till.
            Det är förvånande, med tanke på det behov av samordning som finns
            mellan olika kommuner och mellan regioner och kommuner. Det gäller
            bl.a. kommunikationer, vattendrag, grusåsar, bergstäkter, skogar
            och torvtäkter.
          </note>
          <note>
            Såväl Boverket som Naturvårdsverket har i olika rapporter pekat
            på nödvändigheten av regionplanering. Jag beklagar att vi i Centern
            inte fått gehör för vår motion på det området, men vi återkommer
            - var så säker!
          </note>
          <note>
            När det gäller internationella planeringsfrågor vill jag säga
            att hela samhällsutvecklingen enligt utskottets mening måste anpassas
            till en miljövänlig och resurshushållande inriktning. Om detta
            är vi ense.
          </note>
          <note>
            Det betyder att all planering måste ske med beaktande av vad
            som är en långsiktigt hållbar utveckling.
          </note>
          <note>
            Detta måste ske i Sverige, men i en alltmer internationell värld
            måste vi som nation också påverka planeringsarbetet som sker på
            det internationella planet.
          </note>
          <note>
            Det gäller inom EU - om det är vi överens - men det får inte
            stanna där, säger vi inom Centern; det bör också omfatta det planeringsarbete
            som initieras för länderna kring Östersjön. Luften känner inga
            gränser, vattnet förenar länderna. Det är ett måste att det arbete
            som påbörjades av den förra regeringen nu fullföljs.
          </note>
          <note>
            Jag yrkar därför bifall till reservation 35 under mom.
          </note>
          <note>
            51.
          </note>
          <note>
            Herr talman! Delaktighet i samhällsarbetet från olika parter
            är absolut nödvändigt för att vårt samhälle skall bli så bra som
            över huvud taget är möjligt.
          </note>
          <note>
            Det är viktigt att våra lokaler är tillgängliga för alla människor.
          </note>
          <note>
            Samhällsplaneringen inom den fysiska planeringen har ofta av
            tradition varit manligt dominerad. Det betyder att det manliga
            perspektivet kommit att styra planeringens inriktning och samhällets
            utformning.
          </note>
          <note>
            Här måste vi kvinnor faktiskt skärpa oss.
          </note>
          <note>
            En fullgod samhällsplanering ger det kvinnliga samma tyngd som
            det manliga. Det innebär att småskalighet och vad som brukar betecknas
            som mjuka frågor måste in i samhällsplaneringen på ett mycket
            tidigt stadium. Vi bygger inte bara huskroppar - nej, vi bygger
            hem. Vi planerar för arbetsplatser och samhällsservice, ja, för
            helheten i vår livsmiljö. Kvinnorepresentationen måste öka kraftigt
            i de planerande organen, i forskning och i utbildning likaså.
          </note>
          <note>
            Herr talman! Vi har i Sverige det mest representativa parlamentet
            i världen när det gäller jämställdhet mellan kvinnor och män.
            Det gör att jag känner mig hoppfull inför den omröstning som kommer
            att ske i morgon om reservation 32 under mom. 45, där vi centerkvinnor
            tar upp kvinnors roll i samhällsplaneringen. Jag yrkar bifall
            även till den reservationen.
          </note>
          <note>
            Jag vill också beröra barnens och ungdomarnas möjligheter att
            delta i samhällsplaneringen. Ofta talar vi om vikten av att få
            ungdomar intresserade av samhällsfrågor, att vara med och ta ansvar.
            Här finns nu en naturlig möjlighet att låta deras röster bli hörda.
          </note>
          <note>
            Jag är övertygad om att vi skulle få många intressanta diskussioner
            och bra nya förslag från deras horisont om hur vi skall fortsätta
            att bygga vårt samhälle vidare.
          </note>
          <note>
            Herr talman! Jag står naturligtvis bakom alla våra reservationer
            men yrkar bifall bara till dem som jag har nämnt, reservation
            32 och reservation 35.
          </note>
          <note type="speaker">
            Anf. 210 LENNART FREMLING (fp)
          </note>
          <note>
            Herr talman! Folkpartiet liberalerna har i flera motioner krävt
            handikappanpassning av allmänna platser. När regeringen presenterade
            sin proposition om förändring av plan- och bygglagen var den föreslagna
            paragrafen om handikappanpassning av okänd anledning struken.
            Paragrafen innebar att befintliga hinder i offentliga lokaler,
            gatumiljö och på allmänna platser skulle vara undanröjda till
            år 2005.
          </note>
          <note>
            Efter behandlingen i utskottet kan vi nu med stor glädje konstatera
            att ett enigt utskott kommit fram till att göra ett viktigt tillkännagivande
            till regeringen om att öka tillgängligheten för handikappade i
            samhället.
          </note>
          <note>
            Innebörden i det beslut som riksdagen nu skall fatta är att offentliga
            lokaler och allmänna platser skall göras tillgängliga för alla.
            Det innebär att vi i gatumiljön bl.a. skall få tillgång till avfasade
            eller skålade trottoarer, precis som man i årtionden haft i länder
            som exempelvis USA, Kanada, Australien och Nya Zeeland.
          </note>
          <note>
            Det här borde naturligtvis ha varit infört även i
          </note>
          <note>
            Sverige för länge sedan. Men nu äntligen kan riksdagen fatta
            detta beslut, som också ligger helt i linje med vad handikapporganisationerna
            och den statliga
          </note>
          <note>
            Handikapputredningen krävt.
          </note>
          <note>
            I betänkandet behandlas också krav på ökad miljöhänsyn vid översiktsplaneringen
            och en ökad användning av miljökonsekvensbeskrivningar. Förslaget
            innebär att det i det närmaste blir obligatoriskt att arbeta in
            dessa miljökrav i programskedet vid antagande av detaljplaner.
            Det här är bra inslag i det betänkande som vi nu behandlar, och
            det innebär i sig att väsentliga folkpartikrav nu kan genomföras.
          </note>
          <note>
            Herr talman! Som framgår av betänkandet och dess reservationer
            har inte Folkpartiet fått igenom alla sina åsikter. Av reservationerna
            framgår vad Folkpartiet står för. De återger en konsekvent linje
            som vi har drivit i många år. Här vill jag bara ta upp två av
            dessa reservationer.
          </note>
          <note>
            Det gäller reservation nr 11. Där säger vi att det tydligt bör
            framgå av de motiv som vägleder lagstiftningen om samrådsberättigade
            att miljögrupper och andra grupper med väsentligt intresse av
            planförslaget bör ingå i samrådskretsen. Vad är det för fel på
            tanken att också miljögrupper skall kunna delta i arbetet, om
            vi nu skall ta större miljöhänsyn? Jag yrkar alltså bifall till
            reservation nr 11.
          </note>
          <note>
            Sedan har vi reservation nr 20, som jag också yrkar bifall till.
            Den behandlar hanteringen av rivningsmaterial och rivningsavfall.
          </note>
          <note>
            Här är det viktigt att olika åtgärder vidtas för att undvika
            att kommunerna ges monopol på hanteringen av det här materialet.
            En sådan monopolisering riskerar att leda till ökade kostnader
            och till att privata entreprenörer inom miljöområdet slås ut.
            Vi har alltså ansett att man här borde göra ett tillkännagivande
            till regeringen.
          </note>
          <note>
            Herr talman! Det finns ytterligare ett antal reservationer som
            vi från Folkpartiets sida ställer upp på.
          </note>
          <note>
            Men jag skall nu inte gå in på dem i detalj. Jag nöjer mig med
            att yrka bifall till de här två reservationerna
          </note>
          <note>
            - nr 11 och 20.
          </note>
          <note type="speaker">
            Anf. 211 OWE HELLBERG (v)
          </note>
          <note>
            Herr talman!
          </note>
          <note>
            "Vill en kuxä på nå fint, skan till Ockelbo färä
          </note>
          <note>
            Ingen socken hä tror ja blint, kan väl finare värä
          </note>
          <note>
            Bysjön ligger den så grann minns du Perslundabacken
          </note>
          <note>
            Som e brud ho stog ve strann, gjort sig grön för Rönnåsklacken"
          </note>
          <note>
            Så börjar den gamla visan om min hemkommuns socken Ockelbo. Kuxä
            betyder titta, men utan att påverka eller förstöra naturens regler
            som människor i
          </note>
          <note>
            Sverige i stort sett levt efter fram till vårt sekel. Socknens
            utseende har sin grund i den påverkan som istiden för ca 10 000
            år sedan förde med sig. Bara toppen på Rönnåsklacken stack upp
            ur den ishavssjö som så småningom blev till när isen började smälta.
            Forsande vatten i ishavstunnlarna förde med sig grus och lera
            som sedan blev våra rullstensåsar och den bördiga åkermark, som
            nu ligger som en oas i det annars så skogsklädda Gästrikland.
            På berget finns spåren efter det svallande ishavet med gamla strandvallar
            och mäktiga klapperstensfält väl synliga på bergets sluttningar.
          </note>
          <note>
            När visan skrevs, så kände man inte till begrepp som miljöförstöring
            och lutföroreningar. Man levde i samklang med naturen och innanför
            de ramar som naturen tål för att inte bli sjuk eller slås ut.
            Visserligen gjordes det ingrepp för att t.ex. hålla det öppna
            landskapet levande, men den mänskliga påverkan var förhållandevis
            liten.
          </note>
          <note>
            Det är grunden för vad som menas med ett ekologiskt hållbart
            samhälle, ord som då bör finnas med i lagtexterna vid de förändringar
            som föreslås i PBL.
          </note>
          <note>
            Ord som långsiktigt hållbart eller en god livsmiljö, kan ges
            andra tolkningar än vad som menas med ett ekologiskt hållbart
            samhälle. Utan ett ekologiskt hållbart samhälle finns inte heller
            någon grund för mänsklig välfärd eller mänsklig existens.
          </note>
          <note>
            Byggandet måste ingå som en del av villkoren för det ekologiskt
            hållbara samhället, därför bör lagen om byggnation, BVL, och den
            tillhörande byggnadsverksförordningen vara en del av PBL.
          </note>
          <note>
            Uppdelningen av lagarna skedde när det tidigare bostadsdepartementet
            lades ner och delades upp på
          </note>
          <note>
            Närings- och Miljödepartementet. En organisatorisk förändring
            är inget skäl till varför man inte kan låta bygglagarna ingå i
            PBL. Rune Evensson sade i utskottet att det var givet att en uppföljning
            av dessa lagar skulle ske på regeringens initiativ. Sådana löften
            har jag under mitt första riksdagsår inte upplevt som särskilt
            trovärdiga. Ett tillkännagivande är det enda som är gångbart för
            en förändring.
          </note>
          <note>
            Att rusta upp och bygga om kommer att vara den stora uppgiften
            för byggsektorn den närmaste framtiden. Då är lagar om rivningsplaner
            viktiga för att vi på ett metodiskt och ekologiskt sätt skall
            ta till vara det rivna materialet. Rivningar av hus kan vara av
            olika omfattning, därför bör naturligtvis all rivning omfattas
            av lagstiftningen, även s.k. utrivningar. Den typen av rivningar
            kommer att vara väldigt vanliga, eftersom ord som varsamhet och
            bibehållande av existerande miljöer är viktiga för människor.
            Totalrivningar är inte framtidens melodi.
          </note>
          <note>
            Vem som skall ges möjlighet att ta hand om byggavfallet har utvecklat
            sig till betänkandets lilla minirysare. Vid utskottsbehandlingen
            sade jag att uppfattningen i partiet i frågan inte är enhetlig.
            Regeringen säger att den kommunala renhållningsordningen skall
            styra vem som tar hand om byggavfallet, vilket ger kommunerna
            en särställning att bestämma hur de vill ha det. Samtidigt finns
            det en utveckling mot ett allt större producentansvar för det
            avfall som uppstår och olika sätt att lösa avfallsproblemet. Huruvida
            det är kommunerna som skall sköta hanteringen i framtiden eller
            inte spelar egentligen ingen roll. Huvudsaken är att det sker
            en snabb utveckling mot ett bättre omhändertagande av byggsopor
            än det görs i dag. I
          </note>
          <note>
            många kommuner pågår en positiv utveckling och fler tar efter.
            Moderaterna påstår i sin motion att en kommunal hantering av byggavfallet
            skulle leda till risk för ökade merkostnader. Det är dock gripet
            ur luften.
          </note>
          <note>
            Jag nöjer mig därför med att frågan utreds vidare av kretsloppsdelegationen
            för att se om ett utbyggt producentansvar inom byggsektorn är
            rätt väg att gå.
          </note>
          <note>
            Avvakta i frågan och låt de kommuner som nu snabbt håller på
            att utveckla den här verksamheten få fortsätta med det i lugn
            och ro!
          </note>
          <note>
            Det är glädjande att regeringen nu skärper miljökraven och den
            demokratiska insynen när det gäller kommunernas översiktsplaner
            och detaljplaner.
          </note>
          <note>
            Kommunerna har en nyckelroll för att skapa det hållbara ekologiska
            samhälle som vi i Vänsterpartiet vill tala om. Det är dock viktigt
            att man är tydlig i sitt budskap till kommunerna, för att det
            inte skall kunna misstolkas eller utnyttjas av de som inte sätter
            miljön i första rummet. Att beakta natur och kulturvärden, som
            det står i 2 § PBL, är inte tillräckligt tydligt. Det bör bytas
            ut mot "med utgångspunkt i natur och kulturvärden", för att undvika
            alla möjligheter till missförstånd. En kommun som inte bygger
            på ett ekologiskt hållbart samhälle har ingen framtid i ett längre
            perspektiv.
          </note>
          <note>
            En grupp som ställs utanför den kommunala översiktsplaneringen
            är barnen. Sverige har i FN
          </note>
          <note>
            jobbat hårt för att Barnkonventionen skulle antas. Den är ratificerad,
            och en del politiker talar om att ta in hela Barnkonventionen
            i svensk lagstiftning. När det nu ges tillfälle att förverkliga
            en del av barnens rättigheter, så är utskottsmajoriteten motståndare
            till det.
          </note>
          <note>
            En möjlighet att omsätta vackra ord och formuleringar i praktisk
            handling tas inte till vara. Vänsterpartiet vill utse en kommunal
            tjänsteman med uppgift att bevaka barnens rättigheter vid planering,
            så att gräsplätten som de sparkar boll på skall kunna få vara
            kvar eller för att skogsdungen där kojorna byggs fortfarande skall
            vara tillgänglig. Det är viktigt inför framtiden, eftersom mycket
            av tillkommande byggnation blir i form av förtätning av redan
            planerade områden. Den tjänsteman som skall utföra jobbet skall
            naturligtvis göra det på sin ordinarie arbetstid, så att inga
            merkostnader uppstår. Den samverkan som skall ske med barnen kan
            t.ex. ske i skolan, vilket också ger större samhällsengagemang.
            Varför ställer ni inte upp på det, socialdemokrater?
          </note>
          <note>
            Till sist två glädjeämnen i betänkandet: Vänsterpartiets krav
            om att i lagstiftning kräva att tillgänglighetsskapande åtgärder
            för rörelsehindrade och människor med orienteringssvårigheter
            skall åtgärdas före år
          </note>
          <note>
            2005 samt krav på att utveckla en kvalitetsmärkning av bostäder.
          </note>
          <note>
            Sverige har varit en stark pådrivare i FN för att standardregler
            som försäkrar människor med funktionsnedsättning delaktighet och
            jämlikhet i vårt samhälle. I förordet till den svenska översättningen
            skriver Ingela Thalén och Lena Hjelm-Wallén så här: Det finns
            en klar överensstämmelse mellan reglerna och målet för svensk
            handikappolitik. För Sveriges del är
          </note>
          <note>
            FN:s standardregler en naturlig utgångspunkt för det handikappolitiska
            arbetet, och vi kommer aktivt att omsätta reglerna i praktisk
            handling. Trots detta så tvekar regeringen när ett konkret förslag
            ligger på bordet. Lagrådet hade inget att erinra utan gjorde klartecken
            med undantag för att tidsfristen förlängdes något. Regeringen
            stoppade förslaget med krav på mer utredning. Det säger nu utskottet
            skall ske utan tidsutdräkt, med andra ord en skarp uppmaning om
            att man inte skall skjuta på det här utan att man skall handla
            nu. Det är bra att utskottet har tagit den ställningen, och utskottets
            socialdemokratiska ledamöter skall ha en eloge för sin insats.
            Se nu till att detta inte stoppas av andra skäl i den fortsatta
            hanteringen.
          </note>
          <note>
            Kvalitetsmärkning av bostäder bör vara en självklarhet. Kläder,
            mat och teknisk utrustning, ja, allt mellan himmel och jord har
            en varudeklaration. Det har dock inte en av människans viktigaste
            faktorer i tillvaron, nämligen den egna bostaden, det egna hemmet.
            Det är kanske inte så konstigt att allt fler barn blir allergiska
            och att allt fler sjukahusmiljöer uppstår och upptäcks.
          </note>
          <note>
            Byggindustrin har fått experimentera fritt med material och tekniker
            - inte i syfte att förbättra kvaliteten, utan många gånger för
            att få en snabbare byggprocess och billigare byggmaterial. Den
            mänskliga faktorn, att må bra, har fått komma i andra hand. Nu
            är ett nytt tänkande på gång, men kvalitetsmärkning av bostäder
            är på sin plats.
          </note>
          <note>
            Jag tackar Centerpartiet och Miljöpartiet för stödet när det
            gäller motionen om barnens rättigheter. Det är alltså en vänsterpartimotion
            i botten.
          </note>
          <note>
            Härmed yrkar jag bifall till reservationerna 2, 5, 6,
          </note>
          <note>
            8, 12, 19 och 34. Om riksdagen bifaller reservationerna 2, 6
            och 8 yrkar jag även bifall till reservation 24.
          </note>
          <note>
            Anf. 212 ULLA LÖFGREN (m) replik
          </note>
          <note>
            Herr talman! Det är inte ofta Moderaterna sätter sitt hopp till
            Vänsterpartiet, men den här gången hade jag faktiskt gjort det.
            Det gäller alltså hanteringen av byggavfallet. Jag tror dock att
            det var ett oklokt beslut som fattades i vänsterpartigruppen,
            för jag vet hur det är. Kommunerna höjer ju nu priserna vid sina
            destruktionsanläggningar för att ta emot byggavfall. Det skulle
            givetvis ha satt en press på dem som river att försöka hitta andra
            och vettigare lösningar på sina avfallsproblem. Men det sätter
            ni nu effektivt stopp för. Jag tror att det är synd både för miljön
            och för byggkostnaderna.
          </note>
          <note>
            Anf. 213 OWE HELLBERG (v) replik
          </note>
          <note>
            Herr talman! Jag tror inte att vi sätter stopp för något här.
            I reservationen accepteras regeringens förslag. I och för sig
            skulle man kanske kunna prata om en annan inriktning. Men Kretsloppsdelegationen
            jobbar med sina frågor och vi vet inte riktigt vad som i dag menas
            med byggrivningsmaterial. Också det skall klargöras.
          </note>
          <note>
            Jag skulle vilja säga tvärtom, Ulla Löfgren! I
          </note>
          <note>
            många kommuner förekommer ett bra jobb kring dessa frågor. I
            t.ex. min grannkommun, Sandviken, håller man på med ett jättefint
            arbete i dessa frågor.
          </note>
          <note>
            Jag gillar inte skrivningen i Moderaternas motion.
          </note>
          <note>
            Helt fräckt påstås där att risken för en kommunal hantering fördyrar
            kostnaderna. Det får ni faktiskt ta tillbaka. Det finns inget
            belägg för en sådan skrivning.
          </note>
          <note>
            Vi får väl se hur det löper i framtiden här. Jag tror i alla
            fall inte att vi behöver vara rädda för det som
          </note>
          <note>
            Ulla Löfgren alldeles nyss nämnde.
          </note>
          <note>
            Anf. 214 ULLA LÖFGREN (m) replik
          </note>
          <note>
            Herr talman! Vi vet av erfarenhet att monopolsituationer ger
            fördyrade kostnader. I det här fallet hade det varit lägligt att
            trycka på producentansvaret och faktiskt lägga över ansvaret på
            producenterna som i andra fall när det gäller materialet.
          </note>
          <note>
            Jag beklagar om skrivningarna verkat så stötande för er i Vänsterpartiet
            att ni av den anledningen inte kunde vara med. Framtiden får väl
            utvisa vem av oss som har rätt.
          </note>
          <note>
            Anf. 215 OWE HELLBERG (v) replik
          </note>
          <note>
            Herr talman! Om man i reservationen accepterar regeringens förslag
            finns det väl ingen anledning att inte gå vidare med det som skall
            göras i Kretsloppsdelegationen. Sedan får vi göra ett nytt ställningstagande
            när det här kommer upp. Loppet är alltså inte på något sätt kört.
          </note>
          <note type="speaker">
            Anf. 216 PER LAGER (mp)
          </note>
          <note>
            Herr talman! Ökad hänsyn till natur- och kulturmiljövärden och
            ett ekologiskt synsätt är nödvändiga i den fysiska planeringen.
            Riksdagens antagna miljömål måste ha en klart överordnad betydelse.
            Det är därför viktigt att miljökonsekvensbeskrivningarna blir
            ett avgörande instrument i planeringsprocessen.
          </note>
          <note>
            Det betänkande som vi talar om just nu innehåller skärpningar
            i dessa avseenden och också bl.a. vad gäller rivningsplaner och
            tillgänglighet. Jag, och flera med mig, saknar ändå en hel del
            begreppskonsekvenser och uppgraderingar. Detta har föranlett mig
            att skriva under 13 reservationer - både egna och andras.
          </note>
          <note>
            Jag skall inte uppta tiden med att i detalj redovisa alla dessa
            - de finns ju i betänkandet - utan jag skall ganska rapsodiskt
            beröra dem. Däremot stannar jag upp litet extra vid några mera
            betydelsefulla för att redovisa de invändningar som jag har. Först
            några ord om begrepp och meningar.
          </note>
          <note>
            Det är mera konsekvent att tala om "ett ekologiskt hållbart samhälle"
            i stället för att tala om "en långsiktigt hållbar livsmiljö" -
            ett gammalt begrepp. Helst skall det vara "utgångspunkt från/i",
            inte "ett beaktande av" när vi talar om natur- och kulturvärden.
            Det kan tyckas vara detaljer, men i en förlängning betyder dessa,
            som jag tycker, skärpningar mycket för texten.
          </note>
          <note>
            I kap. 4, 1 § står det: "I översiktsplanen skall redovisas allmänna
            intressen som bör beaktas vid beslut om användningen av mark-
            och vattenområden."
          </note>
          <note>
            Enligt min uppfattning bör meningen i stället lyda så här: I
            översiktsplanen skall redovisas miljöförhållandena i kommunen,
            allmänna intressen enligt 2 kap.
          </note>
          <note>
            2 § samt konsekvenserna av stora planerade förändringar i användningen
            av mark och vatten. Detta ställer bestämda krav på konsekvensbeskrivningar
            och ger lagen en starkare miljöprofil.
          </note>
          <note>
            Sådana redovisningar skall komma in tidigt i samrådsförfarandet
            och vara lätta att förstå. Här är utskottet enigt. Det vidgade
            samrådet vid översiktsplanen, som också gäller vid antagande av
            detaljplan, borde särskilt markera miljögrupper, Naturvårdsföreningen
            och handikapporganisationer. Där är vi eniga med
          </note>
          <note>
            Folkpartiet.
          </note>
          <note>
            I lagtexten nämns bara mer översiktligt
          </note>
          <note>
            "sammanslutningar och enskilda i övrigt som har ett väsentligt
            intresse av förslaget". Även här gäller det en skärpning av miljöprofilen
            men också att ge större utrymme för tillgänglighetsfrågorna i
            planprocessen.
          </note>
          <note>
            Ett särskilt problem är de funktionshindrades inflytande. Hur
            skall de kunna hävda sina krav gentemot planerare och byggherrar
            när de klara bygganvisningarna gradvis har upphört och ersatts
            med stora tolkningsutrymmen? Kostnaderna för ökad tillgänglighet
            får inte avhålla kommunerna från att prioritera lösningar som
            även ger de funktionshindrade tillträde.
          </note>
          <note>
            En basanpassning som gäller hela Sverige vore på sin plats. Det
            är svårt att tolka "lagom brett", "tillräckligt högt" osv. Ibland
            är just distinkta regler och siffror en klar hjälp i arbetet -
            inte ett hinder.
          </note>
          <note>
            Barnen är en annan särskilt utsatt grupp, inte bara därför att
            de är små och ömtåliga utan också därför att det sällan tas hänsyn
            till just deras behov och insikter.
          </note>
          <note>
            Barnen har kunskaper om sin miljö. Barnen är goda observatörer.
            Enligt barnkonventionen har barnen faktiskt rätt till inflytande.
            På köpet får de praktisk träning i demokrati, och vuxna planerare
            får nyttiga
          </note>
          <note>
            "synvändor".
          </note>
          <note>
            I Norge är man framsynt på det här området. Där har staten ålagt
            kommunerna att utse en särskild tjänsteman som skall ta till vara
            barnens intressen i den norska motsvarigheten till Byggnadsnämnden
            i
          </note>
          <note>
            Sverige. Det tycker vi är ett utmärkt förslag.
          </note>
          <note>
            Kravet på rivningsplaner, som sluter byggnadens livscykelsprocess
            och ger möjlighet till återanvändning och återvinning i byggbranschen,
            är ett stort framsteg. För att ge rivningen ännu större betydelse
            borde man enligt min mening tala om selektiv rivning, vilket pekar
            på behovet av skärpt kvalitet och större ansvar och på att miljöaspekterna
            vägs in.
          </note>
          <note>
            S.k. utrivningar, något som Vänsterpartiet har tagit upp, vid
            ändring av byggnad hamnar tyvärr i nuvarande skrivning utanför
            kravet på rivningsplan. Regeringen vill fundera ett tag till.
            Ett tillkännagivande skulle i det här läget understryka vikten
            av att riksdagen skyndsamt föreläggs ett förslag i frågan. Jag
            kan inte riktigt förstå varför just utrivningarna skulle undantas.
          </note>
          <note>
            Ca 80 % av allt byggmaterial vid en rivning går i dag till deponi.
            Det är ett allvarligt slöseri. Det borde i stället vara så att
            minst 80 % återanvänds och till viss del återvinns. Det är också
            viktigt att det inte bara är kommunerna som tillåts hantera rivningsmaterialet.
          </note>
          <note>
            Så snart som möjligt bör riksdagen få förslag som ger utrymme
            för en sund konkurrens mellan olika entreprenörer. Så sent som
            i dag har miljöministern på en informationsdag om samspelet mellan
            miljövård och fysisk planering meddelat att regeringen arbetar
            på en ordentlig deponiavgift - mycket intressant! Detta är en
            klar signal och bäddar för en intressant och positiv utveckling
            vad gäller byggavfallet.
          </note>
          <note>
            När det gäller ansvarsfördelning vid rivning anser jag att gränsen
            mellan ansvaret för producenten av byggmaterialet och byggherren
            tydliggörs. Så fort
          </note>
          <note>
            Kretsloppsdelegationens rapport beretts bör regeringen även här
            återkomma med förslag.
          </note>
          <note>
            Vindkraften är på stark frammarsch. Ingen bransch är jämförbar.
            Sedan 1990 har den haft minst
          </note>
          <note>
            40 % tillväxt per år. Jag tycker att det är rätt att även vindkraftverken
            går igenom en ordentlig prövning och förordar alltså inte ett
            förenklat bygglovsförfarande, som Centerpartiet gör. Däremot tycker
            jag att den längsta tiden för bygglov för "tillfällig åtgärd"
            skall utsträckas till 20-30 år. Det är nämligen först efter
          </note>
          <note>
            20 år som man får ekonomi i ett vindkraftverk. Jag behöver inte
            poängtera alla fördelar med den vindkraftssatsning som nu pågår
            i Sverige. Men hinder som i praktiken är onödiga tycker jag skall
            tas bort.
          </note>
          <note>
            Allergiskapande miljöer och material är något som vi arbetar
            hårt med att få bort i vårt land. Nu när vi är med i EU och materialet
            flödar fritt bör Sverige självklart kräva att övriga unionsländer
            också sätter hälsan främst och mönstrar ut sina högemitterande
            byggnadsmaterial.
          </note>
          <note>
            Till sist vill jag nämna egenskapskraven. De har successivt lyfts
            ur PBL och förts över via en byggproduktlag till BVL, lagen om
            tekniska egenskapskrav på byggnader. Därmed har egenskapskraven
            på sätt och vis degraderats, vilket är olyckligt. De är ju så
            pass viktiga att de har sin självklara plats i den överordnade
            plan- och bygglagen.
          </note>
          <note>
            Herr talman! Jag står givetvis bakom alla de reservationer som
            jag skrivit under, men för att inte ta upp mer än nödvändig tid
            här i kammaren yrkar jag bifall bara till reservationerna 2, 6,
            8, 12, 13, 19, 27
          </note>
          <note>
            och 34. Om reservationerna 2, 6 och 8 vinner kammarens gehör
            yrkar jag också bifall till reservation 24.
          </note>
          <note type="speaker">
            Anf. 217 ULF BJÖRKLUND (kds)
          </note>
          <note>
            Herr talman! Den översiktliga fysiska planeringen är en viktig
            del av de krav och beslutsunderlag som plan- och bygglagen ställer
            på kommunerna. Översiktsplanens grundläggande uppgift är att vara
            vägledande. Avsikten med den här propositionen, säger man, är
            främst att stärka den vägledande processen och att ge miljöhänsynen
            större tyngd. Det handlar således om att skydda människorna, naturen
            och miljön i övrigt mot störningar och om att förbättra miljötillståndet
            i vid mening. Översiktsplanen är alltså inte bindande för myndigheter
            och enskilda. Den rättsliga regleringen av markens användning
            och bebyggelse sker, som vi vet, genom detaljplanerna.
          </note>
          <note>
            Det kommunala arbetet med Agenda 21 har också som grundläggande
            princip att i ett lokalt program integrera miljöhänsynen i olika
            sektorer och verksamheter. Översiktsplaneringen, liksom Agenda
            21-
          </note>
          <note>
            arbetet, handlar således om att se framåt och om att tänka efter
            - före. Ett sådant tankesätt är något som vi kristdemokrater välkomnar.
            Vi välkomnar också förslagen om en ökad användning av miljökonsekvensbeskrivningar.
          </note>
          <note>
            Vi vill också betona vikten av medborgarnas inflytande under
            beslutsprocessen. Det gäller både rättssäkerhet för sakägarna,
            främst då för fastighetsägare, och ett mer allmänt medborgarinflytande
            i planeringsprocessen. Beslut som kommer utan att allmänheten
            har erbjudits medverkan har ofta svårt att få allmänhetens acceptans.
            Dessutom garanterar denna medverkan att beslutsunderlaget ofta
            blir mera fullständigt.
          </note>
          <note>
            I det stora hela är flertalet förslag i propositionen bra, och
            jag uppskattar att utskottet kompletterat regeringsförslagen genom
            att i full enighet göra några tillkännagivanden. Det handlar bl.a.
            om några kdsmotioner som berör behovet av att allmänna råd bör
            utarbetas när det gäller tillgängligheten till arbetsplatser,
            publika lokaler och allmänna platser i syfte att förbättra tillgängligheten,
            främst för personer med nedsatt rörelse- och orienteringsförmåga,
            liksom om att enkelt åtgärda de hinder mot tillgängligheten som
            föreligger. Detta bör vara avklarat till år 2005, den tidpunkt
            som Lagrådet föreslog i den remiss som föregick propositionen.
          </note>
          <note>
            Det andra tillkännagivandet rör krav på att bostäder skall kvalitetsdeklareras.
            Krav bör således ställas på en funktions- och materialdeklaration
            av byggnader och lägenheter vid ny- och ombyggnad, bl.a. för att
            motverka problem med astma och andra allergier.
          </note>
          <note>
            Trots en positiv hantering i utskottet har vi kristdemokrater
            reserverat oss på sex punkter, till förmån för våra egna motionsförslag.
            Jag skall något beröra tre av dessa reservationer.
          </note>
          <note>
            Reservation 20 berör hanteringen av rivningsmaterial och rivningsavfall.
            I propositionen anges att omhändertagandet av avfall kan regleras
            av kommunen genom renhållningsförordningen.
          </note>
          <note>
            Risken föreligger, menar vi, att kommunen med stöd av renhållningslagen
            monopoliserar marknaden.
          </note>
          <note>
            Konkurrensen kan spolieras med ökade kostnader som följd, medan
            initiativ från lokala privata entreprenörer hämmas. Fina exempel
            på hur sådant här kan gå till har vi i utskottet sett på en studieresa
            som vi gjort. Jag kan bara konstatera att det vi har sett tydligt
            visar på att här ligger Sverige långt efter.
          </note>
          <note>
            Reservation 25 berör kravet i en s-motion att återinföra möjligheten
            att i en detaljplan precisera handelsändamålet. Den möjligheten
            togs bort av den förra regeringen för att förbättra konkurrensen
            inom handeln genom friare etableringsmöjligheter inom främst detaljhandeln.
            Många nyetableringar i mindre kommuner som jag känner till har
            spolierats till följd av tidigare lagstiftning, som nu Socialdemokraterna
            m.fl. vill återinföra.
          </note>
          <note>
            Reservation 29, till sist, berör Sveriges agerande i
          </note>
          <note>
            EU när det gäller byggmaterial. Vi vet att byggnadsoch inredningsmaterial
            som vi i dag använder i våra bostäder avger ämnen som i olika
            kombinationer kan vara skadliga för de boende. Vi i denna kammare
            är därför överens om att för hälsan säkrare bygnadsmaterial skall
            användas. Inte minst viktigt är detta i ett
          </note>
          <note>
            EU-perspektiv där byggnadsmaterial kommer att kunna röras och
            föras fritt över gränserna.
          </note>
          <note>
            I reservationen pekar vi på att Sverige med kraft bör verka för
            att det inom EU ställs sådana krav på byggnadsmaterial att hälsan
            inte menligt påverkas vid användningen.
          </note>
          <note>
            Herr talman! Jag säger som många har sagt. Jag står således bakom
            samtliga våra reservationer, men jag nöjer mig med att här yrka
            bifall till nämnda reservationer, dvs. reservationerna 20, 25
            och 29.
          </note>
          <note type="speaker">
            Anf. 218 RUNE EVENSSON (s)
          </note>
          <note>
            Herr talman! Efter Owe Hellbergs inledning har jag av ett flertal
            ledamöter uppmanats att ha en liknande inledning på mitt anförande,
            men jag skall bespara kammaren det.
          </note>
          <note>
            Det betänkande som vi nu debatterar och som riksdagen senare
            skall fatta beslut om handlar om
          </note>
          <note>
            PBL och bygger i huvudsak på Bengt-Olof Käcks andra delbetänkande,
            men främst handlar det om en översiktsplanering och om hur miljöhänsynen
            skall öka. Utgångspunkten är att översiktsplaneringen skall användas
            som ett instrument för att höja ambitionsnivån. Ett ökat medborgarinflytande
            skall också stärka värnet om miljön.
          </note>
          <note>
            Miljökonsekvensbeskrivningar skall användas i större utsträckning.
            Större tyngd skall läggas vid samråd. Medborgarnas synpunkter
            bör tas in tidigt i planprocessen, och åtgärder för att stimulera
            till diskussion i tidiga planeringsskeden bör lyftas fram. Propositionen
            tar syfte på att bättre än i dag värna om parker och grönområden.
            Dessa gröna lungor är omistliga värden i våra tätorter och bör
            därför ges en hög status.
          </note>
          <note>
            Den förra regeringens agerande när det gäller hantering av PBL-frågan
            har jag tidigare kritiserat i en debatt här i kammaren i juni
            1994. Den uppgörelse mellan Centern och Socialdemokraterna som
            låg till grund för PBL:s tillkomst 1987 bröts då den förra regeringen
            tillsatte en utredare och antog direktiv utan att samverka med
            Socialdemokraterna. Jag har kritiserat detta, och jag skall inte
            upprepa alla dessa argument. Utredningen borde ha lagt fram ett
            samlat betänkande och inte splittrat upp det i flera delar som
            nu har skett. Detta har skapat förvirring, och det har försvårat
            helhetssynen på lagen. Förslag i senare utrednings- och lagförslag
            gör att beslut som vi har fattat i tidigare skeden kan behöva
            ändras när man får se helhetsbilden. Nu får vi fortsätta på den
            inslagna vägen. Och i detta betänkande gör vi förändringar i det
            beslut som fattades 1994.
          </note>
          <note>
            De lagändringar som trädde i kraft den 1 juli i år har skapat
            förvirring i kommunerna. Bygganmälan och samrådsträffar fungerar
            inte. Kommunerna har besvär med att få de sökande att förstå det
            nya systemet. Det gäller framför allt småärenden. Det visar att
            vår kritik på detta område i högsta grad var befogad.
          </note>
          <note>
            Tillgänglighet har diskuterats mycket i utskottet.
          </note>
          <note>
            Vi har i vårt land högt ställda krav på detta. Regeringen anser
            att ett kommunalt tillgänglighetsprogram bör ingå i varje kommuns
            översiktsplan. Handikapporganisationerna bör vara en självklar
            part vid utarbetande av detta program. I lagrådsremissen som föregick
            propositionen fanns förslag på tillgänglighetsskapande åtgärder
            före år 2005. Kommuner och landsting tyckte att kostnadskonsekvenserna
            borde utredas bättre innan detta förslag antogs. Regeringen gav
            då
          </note>
          <note>
            Boverket i uppdrag att belysa detta. Uppdraget skall redovisas
            senast den 15 maj.
          </note>
          <note>
            Det är rimligt att detta sker. En ordentlig kostnadsanalys behövs
            innan mer preciserade åtgärder krävs. Det tycker också utskottet.
            Men utskottet anser att dessa frågor har ett sådant väsentligt
            intresse att de åtgärder som enkelt och med små kostnader kan
            åtgärdas bör behandlas skyndsamt. Regeringen bör, efter Boverkets
            redovisning, snarast återkomma till riksdagen med förslag till
            bättre tillgänglighet i befintliga offentliga lokaler och på allmänna
            platser. Om detta är utskottet enigt, vilket är glädjande.
          </note>
          <note>
            1992 drev den dåvarande riksdagsmajoriteten igenom ett förbud
            för kommunerna att i detaljplan styra viss form av handel. Det
            gällde handel med skrymmande varor och livsmedel. Detta var ju
            ett av Bert
          </note>
          <note>
            Karlssons stora paradnummer här i kammaren. Genom detta beslut
            skulle matpriserna sjunka kraftigt.
          </note>
          <note>
            Detta leder till stora etableringar av försäljningsställen i
            industriområden och utanför tätbebyggelse som främst vänder sig
            till bilburna kunder. Förlorarna är kunder utan bil, främst äldre
            människor. De får se sina närbutiker i bostadsområden och tätorter
            läggas ned till fördel för mer perifert belägna butiker. De tvingas
            nu i större utsträckning anlita färdtjänst och hemtjänst för att
            uträtta ärenden som de själva tidigare kunde göra. Kommunerna
            får ta hand om parkeringsproblemen och trafikproblemen.
          </note>
          <note>
            Den förra riksdagsmajoritetens beställning att med retroaktiv
            verkan gå in och göra motsvarande ändringar i gamla planer blir
            nu av förklarliga skäl inte av. Vi vill nu ge kommunerna tillbaka
            rättigheten att i detaljplan styra dessa verksamheter. Regeringen
            bör skyndsamt lägga fram ett förslag med denna innebörd.
          </note>
          <note>
            Plan- och byggutredningen föreslog också att kommunerna i översiktsplanen
            områdesvis skulle kunna göra undantag från lokaliseringsprövning
            av ny bebyggelse utanför samlad bebyggelse. Det skulle ge markägare
            oinskränkt rätt att avgöra var det skulle byggas, vem som skulle
            bygga och vad som skulle byggas. I princip betydde detta att planmonopolet
            som infördes i stor enighet här i riksdagen 1947 skulle upphävas
            i dessa områden. Detta förslag är numera djupt begravt i en sällan
            öppnad byrålåda på Miljödepartementet.
          </note>
          <note>
            På Miljödepartementet ligger också förslaget om att tvinga kommunerna
            att upprätta detaljplaner inom två år om någon söker bygglov och
            kommunen avslår ansökan med motiveringen att detaljplan erfordras.
            I
          </note>
          <note>
            annat fall skulle bygglov beviljas. Det skulle försätta många
            kommuner, framför allt de med ett högt bebyggelsetryck, i en ohållbar
            situation. Dessa frågor har också tagits upp i reservationer.
          </note>
          <note>
            Till betänkandet har fogats 35 reservationer. Jag skall kommentera
            några av dem. Vänsterpartiet och
          </note>
          <note>
            Miljöpartiet ägnar sig i några reservationer åt ordkineseri.
            De vill byta ut vissa ord mot andra som anses mera långtgående.
            Vi anser inte att dessa förändringar skulle tjäna något rejält
            syfte och yrkar avslag på dessa reservationer.
          </note>
          <note>
            Moderaterna vill att översiktsplanen skall vara frivillig och
            är naturligtvis ensamma om den uppfattningen.
          </note>
          <note>
            Folkpartiet vill att samrådskretsen skall utvidgas vid upprättande
            av detaljplan och ger exempel på sådana organisationer som bör
            ingå. Folkpartiet slår här in öppna dörrar, då det som partiet
            efterlyser sedan många år är praxis.
          </note>
          <note>
            I en reservation tas barnens ställning vid planering upp. I reservationen
            anförs att en särskild tjänsteman skall utses för att ha ansvar
            för barnens intressen. Vi är ense med reservanterna om att barnens
            intressen är viktiga att bevaka i planeringen. För den skull finns
            en mängd råd och riktlinjer om hur detta bör ske. De som upprättar
            planer och de kommunpolitiker som fattar beslut om dessa har här
            ett stort ansvar. De skall tillvarata allas intressen, dvs. alla
            invånare - barn, pensionärer, handikappade, m.fl. Detta ingår
            i planprocessen. Det skulle inte tjäna något större syfte om alla
            dessa grupper skulle ha var sin ansvarig som bevakar deras speciella
            intressen. Det bör som nu på ett naturligt sätt ingå i planprocessen.
          </note>
          <note>
            Moderaterna tycker att kravet på att översiktsplanen skall aktualiseras
            en gång per mandatperiod är onödigt. De anser att man skall låta
            kommunerna själva avgöra när detta bör ske. Om ändringsbehovet
            är litet drar detta onödiga kostnader.
          </note>
          <note>
            Jag tror att det är bra ur många synpunkter att översiktsplanen
            kommer till kommunfullmäktige en gång per mandatperiod. Vad som
            skall ändras i planen är ju upp till varje kommun att avgöra.
          </note>
          <note>
            Moderaterna tycker inte att större uppmärksamhet bör ägnas parker
            och grönområden. De är ensamma även om denna uppfattning.
          </note>
          <note>
            Krav på rivningsplaner införs nu liksom kvalitetsansvarig för
            detta arbete. Miljöpartiet och Vänsterpartiet vill gå längre genom
            att kräva detta även vid utrivning i samband med ändring av byggnad.
            Vi anser att man får följa dessa frågor och återkomma om så erfordras.
          </note>
          <note>
            I en fempartireservation varnas för kommunal monopolisering på
            hanteringen av rivningsmaterial.
          </note>
          <note>
            Både utredningen och regeringen anser att dessa frågor inte bör
            regleras i PBL utan bör regleras enligt renhållningsförordningen.
            Vi delar den uppfattningen.
          </note>
          <note>
            Risken för fördyringar är obefintliga. I dagens ekonomiska situation
            väljs säkert det billigaste alternativet. Kretsloppsdelegationen
            förväntas komma med förslag i ämnet.
          </note>
          <note>
            Moderaterna vill minska strandskyddet. Detta är inget nytt. De
            är ensamma om denna uppfattning.
          </note>
          <note>
            Fru talman! Med det anförda yrkar jag bifall till hemställan
            i utskottets betänkande och avslag på reservationerna.
          </note>
          <note>
            Anf. 219 OWE HELLBERG (v) replik
          </note>
          <note>
            Fru talman! Jag tänker inte be om ursäkt för min inledning, om
            det var detta som Rune Evensson hade tänkt sig. Engagemang, Rune
            Evensson, kräver både hjärna och hjärta, och det har vi i Vänsterpartiet.
            För
          </note>
          <note>
            Rune Evensson och hans parti tycker jag att det ibland handlar
            mycket om ord men att man sedan inte kommer till skott så att
            det blir något.
          </note>
          <note>
            Ett typexempel på detta är frågan om barns rättigheter att få
            delta i planeringen. Vi har ratificerat barnkonventionen, och
            vi har talat om att lyfta in den i lagstiftningen. Sedan kommer
            det ett litet ynka konkret exempel på vad man kan göra. Då generaliserar
          </note>
          <note>
            Rune Evensson och säger att man tar till vara barnens intressen
            på alla möjliga sätt. Men tanken med detta,
          </note>
          <note>
            Rune Evensson, var ju att barnen skulle kunna hävda sina egna
            intressen. Jag tror att barn tänker litet annorlunda än vuxna.
            Ofta är de dessutom mycket klokare, vilket är det värsta. Det
            vore därför mycket bra att ta till vara deras åsikter i dessa
            frågor för framtiden. Vi vet att det är deras miljöer som det
            kommer att handla mycket om. Om norrmännen kan, så varför skulle
            inte vi kunna göra det?
          </note>
          <note>
            När det gäller rivningar undrar jag, Rune Evensson, varför man
            inte skall ta med alla rivningar. Vi hoppas att detta med s.k.
            utrivningar är det som skall gälla för framtiden - varsamma rivningar
            där man tar till vara människors behov av den miljö de har. Man
            skall inte göra några lyxrivningar osv.
          </note>
          <note>
            Det finns ingen anledning att lämna det här utanför.
          </note>
          <note>
            Sedan har jag under det här året lärt mig att ord betyder väldigt
            mycket. Jag har t.o.m. blivit lurad några gånger i utskottet för
            att jag trodde att de betydde någonting annat. Men nu vet jag
            att det är tillkännagivanden som gäller om det skall bli någonting
            av. Skall vi ändra orden så att det blir den inriktning som vi
            vill ha mot det ekologiskt hållbara samhället måste vi använda
            de orden. Då duger inte de andra.
          </note>
          <note>
            Så är det bara.
          </note>
          <note>
            Anf. 220 RUNE EVENSSON (s) replik
          </note>
          <note>
            Fru talman! När det gäller barn och planering går mycket av det
            som Owe Hellberg föreslår bra att genomföra ute i kommunerna.
            Man kan om man vill i kommunerna utse människor som har denna
            speciella uppgift, men man behöver inte lagstifta om det. En ordentlig
            och duktig planerare skall ta ansvar för allas rätt i samhället
            att kunna vara med i planeringen. Det gäller inte bara barn, utan
            det gäller - som jag sade i mitt anförande - såväl pensionärer
            som handikappade och alla möjliga grupper. Skulle vi ha ansvar
            för olika personer och grupper i samhället, skulle det bli fullkomligt
            ohållbart. Detta är viktiga frågor, men vi klarar dem inom ramen
            för den lagstiftning som redan gäller i dag.
          </note>
          <note>
            Sedan slog Owe Hellberg sig för bröstet och tog åt sig äran för
            det tillkännagivande som bostadsutskottet nu vill att riksdagen
            skall göra när det gäller handikappfrågorna. Jag vill bara påpeka
            att utskottet var enigt och att alla partier var överens om detta.
            Det var inget speciellt för Vänsterpartiets vidkommande.
          </note>
          <note>
            Jag tycker att det är bra att det nu införs krav på rivningsplaner.
            Då kan man få ordning på omhändertagandet av rivningsmaterial
            och då även av miljöfarligt rivningsmaterial. Det betyder också
            att Byggnadsnämnden kan gå in och stoppa en rivning om man inte
            följer rivningsplanen. Det införs nu också en kvalitetsansvarig
            för rivning - det fanns inte med i det förslag som den förra regeringen
            lade fram. Det tycker jag är väldigt bra, och det har efterlysts
            av många människor ute i kommunerna som jobbar med dessa frågor.
          </note>
          <note>
            Men vi är inte beredda att driva frågan vidare när det gäller
            utrivning, utan vi vill ta en sak i sänder och utvärdera. Vänsterpartiet,
            som Owe Hellberg representerar, brukar alltid vilja gå litet längre
            än andra partier. De vill betala litet mera, men det är bara det
            att andra partier väger saker och ting för och emot och tar reda
            på vad det kostar att göra en massa efterforskningar innan de
            fattar beslut. Det är skillnaden mellan andra partier och Vänsterpartiet.
          </note>
          <note>
            Anf. 221 OWE HELLBERG (v) replik
          </note>
          <note>
            Fru talman! Ja, Rune Evensson, barnen har faktiskt ingen egen
            intresseorganisation. Men det har de andra grupperna. Därför tyckte
            inte vi att de handikappade skulle få någon särskild rätt att
            vara med i dessa sammanhang annat än genom sina intresseorganisationer.
            Precis som jag säger tänker barnen annorlunda. Vi vill genom lagstiftningen
            ge en liten vink till kommunerna att de borde utse någon som är
            ansvarig för dessa frågor och som tänker i dessa banor.
          </note>
          <note>
            Det är ingenting som säger att sådant uppstår av sig självt.
            Eller skall Rune Evensson åka runt i landets
          </note>
          <note>
            287 kommuner och propagera för detta? Det vore kul om han i stället
            kunde göra det.
          </note>
          <note>
            Vad är det för kostnader i samband med utrivningar? Jag tror
            snarare att det är precis tvärtom. Tar vi in det här i lagstiftningen
            får vi en annan organisation och funktion av detta på en gång.
            Det skulle väl vara väldigt mycket bättre än att som vanligt vänta
            och vänta.
          </note>
          <note>
            Anf. 222 RUNE EVENSSON (s) replik
          </note>
          <note>
            Fru talman! Jag vill bara säga något om detta med rivningsplaner
            och utrivning.
          </note>
          <note>
            Det är en väldig skillnad på att riva en byggnad och på att riva
            ut ur en byggnad. Det är alltså fråga om skiftande processer från
            bygge till bygge och från hus till hus. På vissa ställen river
            man ut väldigt mycket, kanske hela innehållet i huset. På andra
            ställen river man bara ut stammar eller bara byter fönster.
          </note>
          <note>
            Skulle vi gå in och lagstifta här skulle det bli en väldigt konstig
            situation. Vi säger att om man skall göra det måste man ha bra
            mycket på fötterna. Vi måste veta vad vi pratar om och kan inte
            bara rusa i väg som
          </note>
          <note>
            Owe Hellberg vill göra.
          </note>
          <note>
            Anf. 223 LENNART FREMLING (fp) replik
          </note>
          <note>
            Fru talman! Rune Evensson har framhållit att huvudsyftet med
            det här betänkandet är att miljöhänsynen skall öka. Det är bra.
          </note>
          <note>
            Sedan hävdar Rune Evensson att Folkpartiet slår in öppna dörrar
            när vi framför kritik mot att inte miljögrupper nämns när det
            gäller samrådskretsen. Det gläder mig om Rune Evensson har rätt,
            men det blir litet osäkert i och med att miljögrupperna inte nämns
            i förarbetena.
          </note>
          <note>
            I förarbetena nämns bl.a. fackföreningar och andra grupper som
            har ett väsentligt intresse av planförslaget. Då tycker jag att
            det vore bättre om man klart hade kunnat uttala att miljögrupperna
            skulle ingå i samrådskretsen och på ett tydligt sätt gett dem
            den rätten.
          </note>
          <note>
            Vi tycker alltså inte att förarbetena är tillräckligt tydliga.
            Därför har Folkpartiet och Miljöpartiet gemensamt reserverat sig
            i det här avseendet. Det är därför som jag yrkar bifall till reservation
            11.
          </note>
          <note>
            Varför, Rune Evensson, kunde man inte gå med på att klart uttala
            att miljögrupperna skall ha denna rätt?
          </note>
          <note>
            Anf. 224 RUNE EVENSSON (s) replik
          </note>
          <note>
            Fru talman! Miljögrupperna är redan med och samråder. Jag har
            själv suttit i Byggnadsnämnden i väldigt många år, och i alla
            planeringssammanhang har alltid SNF och olika lokala miljögrupper
            i samhället tillfrågats. Det är oerhört viktigt att man i ett
            tidigt skede får klart för sig vad dessa människor vill så att
            man kan väga in detta i planeringen.
          </note>
          <note>
            Som jag sade i mitt huvudanförande tycker jag att
          </note>
          <note>
            Folkpartiet i det avseendet slår in öppna dörrar. De grupper
            som kallas - miljögrupper, naturvårdsföreningar men också köpmannaföreningar
            och företagarföreningar - är ju inga sakägare och de kan inte
            överklaga en plan. Däremot är deras åsikter oerhört betydelsefulla
            i samband med planeringen. Det räknas upp redan i förarbetena
            till PBL exempel på alla organisationer som skall och bör kallas.
            Jag tycker att detta fungerar väldigt bra i dag. Det finns ingen
            anledning att göra den förändring som Folkpartiet vill göra.
          </note>
          <note>
            Anf. 225 LENNART FREMLING (fp) replik
          </note>
          <note>
            Fru talman! I så fall förstår jag inte varför man inte hade kunnat
            vara tillmötesgående. Då hade vi inte behövt att avge någon reservation.
            Man borde ha kunnat skriva in det här. Visserligen sker ett sådant
            arbete i dag, men om man inte skriver in denna rätt är det ju
            inte säkert att dessa grupper kommer att få samma inflytande också
            i framtiden. Då har det sitt inflytande så att säga mera på nåder.
            Det är bättre om man klargör att de har denna rättighet.
          </note>
          <note>
            Anf. 226 RUNE EVENSSON (s) replik
          </note>
          <note>
            Fru talman! Om man skulle göra så som Folkpartiet föreslår, dvs.
            om man skulle räkna upp de organisationer som skall vara med i
            dessa samråd, då blir det en förskräckligt massa organisationer.
            Inom dessa organisationer finns det lokala grupper som bildas
            i samhället i dag, enfrågegrupper och annat. De måste ju också
            få vara med i planeringsarbetet. Det skulle alltså vara väldigt
            besvärligt att i detalj ange vilka grupper som skulle vara med
            så att det blev en heltäckande uppräkning i lagstiftningen. Därför
            tycker jag att det är bra som det är i dag. Det fungerar också
            väldigt bra.
          </note>
          <note>
            Anf. 227 ULF BJÖRKLUND (kds) replik
          </note>
          <note>
            Fru talman! Jag vill säga några ord till Rune
          </note>
          <note>
            Evensson om det här med att återinföra möjligheterna för kommunerna
            att precisera handelsändamålet. Jag har faktiskt inget minne av
            att Bert Karlsson var pådrivande i den här frågan. Däremot vill
            jag påstå att det inte är detta som är det viktigaste, utan det
            viktiga är ju att gå på sakfrågan. För min del är det viktigare
            än om det är Bert Karlsson eller någon annan som har föreslagit
            någonting.
          </note>
          <note>
            Jag har flera exempel på etableringsmöjligheter som har spolierats
            framför allt i små kommuner, därför att man inte har fått etablera
            sig i de lägen som man hade bedömt som möjliga för att över huvud
            taget kunna driva i gång ett handelsändamål i en mindre kommun.
            Då finns det naturligtvis behov av möjligheter till parkeringar.
            Faktum är, Rune Evensson, att parkeringsproblemen är ju större
            i centrum än vad de är i utkanterna. Är det inte också så att
            äldre människor sällan bor precis i centrum där det finns väldigt
            mycket lokaler och affärer? Man bor också i förorter. Om det då
            etableras affärsmöjligheter i förorter och i utkanterna av tätorterna
            kan det faktiskt vara en fördel också för äldre.
          </note>
          <note>
            En annan sak är konkurrensen, möjligheten att handla till vettiga
            priser. Detta innebär storköpsmöjligheter för barnfamiljer, som
            i dag är tvingade att pressa sina priser. För att familjerna skall
            klara dessa storköp måste de ha tillgång till en nära och stor
            parkeringsplats.
          </note>
          <note>
            Jag vill också påstå att detta ofta stimulerar de centralt belägna
            butikerna till att vidta åtgärder och vara litet av innovatörer
            för att locka kunder till sina butiker.
          </note>
          <note>
            Det Socialdemokraterna och en del andra här är inne på är, menar
            jag, ett steg tillbaka. Är det inte så egentligen, Rune Evensson?
          </note>
          <note>
            Anf. 228 RUNE EVENSSON (s) replik
          </note>
          <note>
            Fru talman! Det som Ulf Björklund nu tar upp var som jag sade
            ett av Bert Karlssons stora paradnummer. Jag minns när han stod
            i talarstolen med en kaviartub i var hand och förde en våldsam
            debatt i dessa frågor. Sedan kan man ju ifrågasätta Bert Karlssons
            motiv - han kan ju ha talat i eget intresse, men det kanske vi
            inte skall gå in på här.
          </note>
          <note>
            När man planerar för industriområden och handelsområden och har
            någon form av handel som inte alstrar så mycket parkering kan
            man alltså skriva in det i sin detaljplan. Men om det sedan plötsligt
            etableras livsmedelsförsäljning i området kan det uppstå enorma
            parkeringsproblem där. Vem skall då ta hand om dem? Jo, det måste
            ju kommunen göra. Planerna är alltså inte dimensionerade för den
            trafik som kommer att uppstå efter sådana affärsetableringar där
            kommunen inte kan vara med och styra.
          </note>
          <note>
            Efter det att den här lagändringen gjordes har transportresorna
            till dessa perifert belägna områden ökat våldsamt, och det har
            ur miljösynpunkt väldigt stor betydelse.
          </note>
          <note>
            Förlorarna i detta spel är de gamla människorna, det är de som
            inte har bil, det är pensionärerna. Jag förstår inte att kds inte
            ställer upp mer för de människorna än vad man gör.
          </note>
          <note>
            Sonia Karlsson, som finns med senare på talarlistan, kommer att
            mer i detalj beskriva situationen i de här frågorna.
          </note>
          <note>
            Anf. 229 ULF BJÖRKLUND (kds) replik
          </note>
          <note>
            Fru talman! Det är märkligt att Rune Evensson till varje pris
            skall nämna att det var Bert Karlsson som talade om den här frågan.
            Jag tycker faktiskt att det är ointressant i sammanhanget. Det
            är sakfrågan det gäller. Förslaget måste ju dessutom inte vara
            dåligt bara därför att Bert Karlsson möjligen har framfört det
            från den här talarstolen.
          </note>
          <note>
            Kommunerna har ju ett ansvar även för att det finns tillgång
            till parkeringsplatser vid butiker som ligger centralt i samhället,
            även för små samhällen.
          </note>
          <note>
            Kommunerna har ett ansvar för att det skapas parkeringsmöjligheter
            på något sätt, vare sig det blir i utkanten eller i centrum.
          </note>
          <note>
            Jag tror att Rune Evensson har storstadsperspektivet i huvudet.
            Han tänker på Göteborg och Stockholm, där det naturligtvis blir
            litet längre transporter när man skall till utkanten av staden.
            Jag har all förståelse för att det är på det viset. Men jag vill
            påstå att han ändå tänker litet för storskaligt. Det handlar nu
            om de små, de mindre kommunerna. Där blir det inte fråga om så
            långa transporter om det t.ex. görs en etablering vid rondellen
            som ligger 300-400 meter från centrum. Det är korta avstånd, vill
            jag påstå. Men parkeringsmöjligheterna finns, storköpsmöjligheterna
            finns, möjligheten att konkurrera med de centrala butikerna finns.
            Dessutom ger det här bättre priser för barnfamiljer och andra
            som i dessa dagar behöver tänka på hur man använder sina pengar.
          </note>
          <note>
            Socialdemokraterna och Rune Evensson vill inte stimulera handel,
            handelsverksamhet och konkurrens som leder till att priserna pressas,
            utan man vill göra precis tvärtom, och det drabbas människor faktiskt
            mer av än vad de drabbas av de problem som Rune
          </note>
          <note>
            Evensson tar upp.
          </note>
          <note>
            Anf. 230 RUNE EVENSSON (s) replik
          </note>
          <note>
            Fru talman! Det är klart att Ulf Björklund har en poäng i det
            han säger - Bert Karlssons parti hade ju inte ensam majoritet
            i den här kammaren, utan han hade faktiskt de borgerliga partierna
            med sig. Det var därför de här förändringarna kunde genomföras.
          </note>
          <note>
            Inte nog med att man gick in och gjorde dessa förändringar i
            framtida handelsplaner, utan man försökte också få igenom ett
            förslag som innebar att man skulle kunna gå in retroaktivt i befintliga
            planer. Det förslaget kom dock aldrig till verkställighet, och
            det lär inte göra så heller.
          </note>
          <note>
            Samråd är en oerhört viktig del i en planprocess.
          </note>
          <note>
            Det har påpekats flera gånger i debatten. Så många grupper som
            möjligt skall vara med i samrådet och få lägga fram sina synpunkter.
            Pensionärsföreningar är med, och alla möjliga andra organisationer
            är med. En närbutik är en oerhört stor tillgång i väldigt många
            bostadsområden, och dessa grupper kan under samrådet föra fram
            att man vill slå vakt om är sin närbutik.
          </note>
          <note>
            Den lagändring som Ulf Björklund slår vakt om kan komma att innebära
            att dessa grupper förvägras den här möjligheten att föra fram
            sina synpunkter, och det är märkligt att man inom kds inte lyssnar
            på människors åsikter och synpunkter.
          </note>
          <note>
            Kom ihåg att närbutiken är en väldig tillgång!
          </note>
          <note>
            Många människor bosätter sig i ett visst område för att kunna
            ha gångavstånd till en närbutik. Det gäller, som jag påpekat tidigare,
            framför allt äldre människor, människor med någon form av handikapp
            och människor som inte har bil. För dem är detta oerhört viktigt.
          </note>
          <note>
            Anf. 231 ULLA LÖFGREN (m) replik
          </note>
          <note>
            Fru talman! Sverige är ett avlångt land med många olika förhållanden.
            Det har uppenbarligen inte Socialdemokraterna upptäckt - i varje
            fall inte Rune Evensson. Det är därför vi moderater anser att
            kommunerna skall ha ett stort inflytande över bestämmandet. Det
            är därför vi tycker att kommunerna skall få besluta exempelvis
            när en översiktsplan skall tas upp till prövning.
          </note>
          <note>
            Det är klart att det innebär kostnader för kommunerna om de tvingas
            göra detta med en viss regelbundenhet. I väldigt många kommuner
            är det någon form av förändring som gör att översiktsplanen måste
            tas upp till prövning, och då blir det aktuellt med samråd, utställningar
            och hela den ruljangsen, något som både tar lång tid och kostar
            väldigt mycket pengar. Är det då fråga om smärre ändringar kan
            man tycka att det här är litet onödigt.
          </note>
          <note>
            Olika delar av Sverige ser olika ut också på ett annat sätt.
            Det är därför vi har föreslagit att det generella strandskyddet
            skall tas bort. Behovet att värna om strandskyddet kan rimligtvis
            inte vara detsamma i
          </note>
          <note>
            Stockholm som i Sorsele. Vi tror att de kommunala politikerna
            har kompetensen, viljan och förmågan att i sina översiktsplaner
            göra de bedömningar som passar bäst i den egna kommunen.
          </note>
          <note>
            Jag tror att frågan om handelsetableringar tar för lång tid att
            debattera, men jag har ett fint exempel från Umeå på hur det kan
            gå till när politikerna sätter sig ner och reglerar sådana här
            saker. Men den diskussionen får vi kanske ta enskilt.
          </note>
          <note>
            Anf. 232 RUNE EVENSSON (s) replik
          </note>
          <note>
            Fru talman! Jag diskuterar gärna planerna i Umeå enskilt vid
            något annat tillfälle.
          </note>
          <note>
            Det är glädjande att Moderaterna i dag accepterar
          </note>
          <note>
            PBL. De förde ju en våldsam kampanj mot PBL när lagen kom. Men
            verkligheten har nu visat även Moderaterna att det var ett riktigt
            beslut som fattades, och jag gläder mig åt att de nu är med på
            tåget.
          </note>
          <note>
            Ulla Löfgren menar att översiktsplanen skall vara frivillig,
            men det skulle ju bli väldigt konstigt med en sådan lagstiftning.
            Det är inte lätt att veta i vilken kommun det finns en översiktsplan
            och i vilken det inte finns någon, och det måste vara svårt för
            myndigheter som följer kommunernas planering att veta vad kommunerna
            vill om det inte finns någon översiktsplan. Jag anser att detta
            är oerhört viktigt, och Moderaterna är faktiskt ensamma om den
            här uppfattningen.
          </note>
          <note>
            I den utredning som låg till grund för denna proposition föreslogs
            att översiktsplanen skulle komma till fullmäktige en gång per
            år. Centern föreslog i en motion att den skulle komma till fullmäktige
            två gånger under perioden, men detta har inte följts upp i någon
            reservation.
          </note>
          <note>
            Nu är vi överens om att det skall röra sig om en gång per mandatperiod,
            och jag tror att det är väldigt bra. Kommunerna avgör ju själv
            i vilken omfattning planen skall ändras, hur mycket den skall
            ändras, osv.
          </note>
          <note>
            För efterföljande planering är det också bra att veta att det
            finns en aktuell översiktsplan
          </note>
          <note>
            Frågan om strandskyddet är något som Moderaterna har fört fram
            här i kammaren så länge jag har varit med i riksdagen - och det
            börjar bli några år nu.
          </note>
          <note>
            Moderaterna vill lämna strandskyddet fritt. Skall det göras inskränkningar,
            så skall dessa göras i en detaljplan. Detta är att gå tillbaka
            till de förhållanden som rådde förr. Moderaterna är ensamma i
            Sverige i dag om den här uppfattningen.
          </note>
          <note>
            Människor i Sverige betraktar strandskyddet som en del av allemansrätten.
            Det är oerhört viktigt att kunna gå längs sjöar och stränder,
            att kunna bada där man vill, osv. utan att rika människor stänger
            av vägen ner till stranden med ett staket. Vi har många exempel
            på det här, och vi vill inte ha det så igen.
          </note>
          <note>
            Anf. 233 ULLA LÖFGREN (m) replik
          </note>
          <note>
            Fru talman! Jag tror att Rune Evensson har missuppfattat frågan
            om frivilliga översiktsplaner. Vi pratar om frivilliga alternativa
            översiktsplaner, dvs.
          </note>
          <note>
            att det skall finnas möjlighet att upprätta en alternativ översiktsplan.
            Detta utvecklar vi också i vår reservation.
          </note>
          <note>
            När det gäller strandskyddet är det väl att ta i att säga att
            rika människor stänger av stränderna. Det kan se litet märkligt
            ut i t.ex. en kommun med 3 000 invånare och 3 000 sjöar. Man kan
            ha en stuga vid varje sjö, och stugan skall placeras 200 meter
            från sjön. Det tycker jag är en sak som kommunerna skulle kunna
            hantera på egen hand.
          </note>
          <note>
            Anf. 234 RUNE EVENSSON (s) replik
          </note>
          <note>
            Fru talman! Skulle man ha flera alternativa översiktsplaner i
            en kommun skulle det bli än mer förvirrande än vad det skulle
            ha blivit med det andra förslag som nämnts.
          </note>
          <note>
            Strandskyddet gäller generellt 100 meter. Sedan kan länsstyrelsen
            utöka det till 200 eller 300 meter.
          </note>
          <note>
            Jag tycker att detta är en väldigt stor tillgång som vi har i
            Sverige. Jag är mycket rädd om det och vill slå vakt om det. När
            det infördes i början av 70-talet skrevs i lagstiftningen att
            man borde anpassa det bättre efter terrängen och inte ha en exakt
            gräns i meter.
          </note>
          <note>
            Det borde man kanske ha följt upp och gjort avgränsningar. Men
            det har vi inte gjort, utan nu har vi dessa metergränser som gäller.
            Byggnadsnämnderna hanterar detta genom att från fall till fall
            tillstyrka respektive avslå dispens från strandskyddet. Ärendet
            går sedan som i regel upp till länsstyrelse för fastställande.
          </note>
          <note>
            Jag och majoriteten är inte beredda att göra några ändringar
            på detta område.
          </note>
          <note>
            Anf. 235 PER LAGER (mp) replik
          </note>
          <note>
            Fru talman! Jag skall inte upprepa vad de andra reservanterna
            har sagt. Rätt många av reservationerna är gemensamma. Jag vill
            bara till Rune Evensson säga att jag tycker att ordet kineseri
            är ett knepigt ord att använda när man försöker vara konsekvent
            när det gäller begreppen och försöker uppgradera dem. Det är skillnad
            på valörer. Det är inte fråga om kineseri utan svenska språket.
          </note>
          <note>
            Det finns en annan sak som jag tycker är viktig i sammanhanget.
            Jag har talat med en miljö- och hälsoskyddsinspektör i dag, en
            chef för bygg- och miljönämnd och dessutom med en arkitekt som
            sysslar med speciellt handikappfrågor och frågor gällande funktionshindrade.
            Man är överens om att just de funktionshindrade kan råka illa
            ut i dag och i framtiden om vi inte särskilt pekar ut deras möjligheter
            att påverka planen. Ofta har de varken ork eller lust att ge sig
            till känna på det sätt som man önskar att de alltid skulle göra.
            Därför är det väldigt viktigt att det står inskrivet att de kan
            medverka i det utvidgade samrådet. Det här gäller också barnen,
            som jag tycker skall kunna ha en särskild representant, som man
            har i
          </note>
          <note>
            Norge. Barnen är vår framtid, och deras röst kommer annars aldrig
            att höras. Miljögrupperna är också självklara.
          </note>
          <note>
            Rune Evensson nämnde att man i kommunerna tar sådant här till
            vara. Men vi har förfärligt många kommuner i landet. En erfarenhet
            jag har gjort är att man gör väldigt olika bedömningar när det
            gäller påverkan och samrådet. Mycket hänger ihop med ekonomin
            i kommunen och hur trängd man är av olika intressen.
          </note>
          <note>
            Anf. 236 RUNE EVENSSON (s) replik
          </note>
          <note>
            Fru talman! När man vill byta t.ex. orden "en långsiktigt hållbar
            livsmiljö" mot "ett ekologiskt hållbart samhälle" kallar jag det
            för ordkineseri. Det finns en mängd exempel på detta i Vänsterpartiets
            och i
          </note>
          <note>
            Miljöpartiets motioner. Vi har inte tyckt att det finns anledning
            att fördjupa sig mer i det, utan vi lämnar det därhän.
          </note>
          <note>
            Per Lager sade i sitt huvudanförande att han tyckte att man skulle
            ha en ordentlig prövning av vindkraftverk. Det tycker jag är bra.
            Det finns andra partier som har en helt annan uppfattning och
            menar att man skall släppa det litet mera fritt. Men han säger
            samtidigt att man kan bevilja tillfälliga byggnadslov på tio år
            och förlänga dem sedan med fem år i stöten, högst
          </note>
          <note>
            20 år. Men då måste man ha en detaljplan för de vindkraftverken
            för att kunna göra det, om man har en serie vindkraftverk. Man
            kan inte ha provisoriska bygglov utanför detaljplanen, utan de
            måste vara inom detaljplanen.
          </note>
          <note>
            Barnen i planeringen har jag talat ganska mycket om. Jag vill
            inte upprepa det. Likadant är det när det gäller miljögrupper
            och deras medverkan i planeringen. Finns det, Per Lager, exempel
            på att dessa grupper inte kommit med i detaljplaneringen vill
            jag hemskt gärna ha reda på det, så att vi kan kontrollera och
            följa upp det.
          </note>
          <note>
            Anf. 237 PER LAGER (mp) replik
          </note>
          <note>
            Fru talman! I uppgraderingen av språket och skärpningen av uttrycken
            ingår också att man är konsekvent, vilket jag nämnde. Såvitt jag
            vet använder man uttrycket "ett ekologiskt hållbart samhälle"
            i bl.a.
          </note>
          <note>
            naturresurslagen. För att vara konsekvent tycker jag att det
            skall finnas med här också.
          </note>
          <note>
            Rune Evensson talade om tio år plus fem plus fem när det gäller
            bygglov för tillfällig verksamhet. Men det är vad som gäller i
            dag, såvitt jag vet. Vad jag skulle önska är att det är 20-30
            år,vilket innebär att vindkraftverket kan ge ekonomi.
          </note>
          <note type="speaker">
            Anf. 238 SONIA KARLSSON (s)
          </note>
          <note>
            Fru talman! Som motionär vill jag kommentera utskottets behandling
            av min motion och den diskussion som har varit. Jag uppskattar
            den positiva behandling, med tillkännagivandet till regeringen,
            som mitt förslag har fått om att i plan- och bygglagen återinföra
            möjligheterna att i detaljplan skilja på olika slag av handel.
          </note>
          <note>
            Rune Evensson har redogjort väl för utskottets ställningstagande,
            men jag vill med anledning av reservation 25 och med hänvisning
            till vad som sagts i debatten lämna några synpunkter.
          </note>
          <note>
            Reservanterna hänvisar till att den ändring som diskuteras skulle
            försämra konkurrensen. Detta har särskilt Ulf Björklund hävdat.
            Men det stämmer inte. I
          </note>
          <note>
            stället är det så att gällande lagbestämmelse, innebärande att
            det endast finns en enhetlig detaljplanebeteckning för handel,
            riskerar att försämra för viss handel.
          </note>
          <note>
            För att det skall vara tillåtet med något slag av handel inom
            ett detaljplanelagt område måste planen innehålla den bestämmelsen.
            Om bestämmelsen finns där har kommunen ingen rätt att vägra bygglov
            för den typ av handel som är olämplig i det aktuella området.
            De problem som kan uppstå är att man riskerar att få in störande
            handel i lokaler som är avsedda för närservice i ett bostadsområde.
            Man kan tänka sig en närbutik, man kan få bilförsäljning eller
            vad som helst. Det kan alltså inte hindras. Man riskerar också
            en utflyttning av handel med t.ex. livsmedel och kläder från stadskärnan
            och bostadsområden till ett avlägset beläget industriområde dit
            det i stort sett är omöjligt att ta sig utan bil.
          </note>
          <note>
            Det enda sättet för en kommun att undvika dessa problem med dagens
            regler är att man detaljplanelägger för handel endast på sådan
            mark som är lämplig för all handel. Det leder i sin tur till att
            markområden för handel blir begränsade och att många slag av handel
            inte kan få den bästa lokaliseringen.
          </note>
          <note>
            Det jag särskilt vill ta upp är handeln med skrymmande varor,
            t.ex. försäljning av bilar, byggvaror, vitvaror och liknande som
            ofta kräver frakt med större lastfordon. Förut kunde de hänvisas
            till industiområden. Där vill den här handeln själv vara och där
            passar den ur omgivningsstörningssynpunkt. Nu går inte det, om
            inte kommunen vill släppa handeln i industriområden helt fri och
            därmed riskera att få livsmedelsförsäljning i industriområden,
            som ofta ligger så avsides att de i princip kommer att bli som
            externetableringar.
          </note>
          <note>
            Jag har i min motion hänvisat till att det finns flera undersökningar
            som visar att biltrafiken på grund av inköpsresor ökar kraftigt
            vid etablering av externa köpcentrum. Bl.a. har ett forskningsprojekt
            utförts vid
          </note>
          <note>
            Chalmers i Göteborg som bekräftar att etablering av externa köpcentrum
            har en mycket negativ effekt på miljön. Undersökningen visade
            att biltrafiken ökade med 800-900 % på de undersökta vägsträckorna.
          </note>
          <note>
            Man kom i forskningsprojektet fram till att det krävs klara spelregler
            när det gäller att påverka handelns lokaliseringsmönster så att
            stadskärnan överlever, markanvändningen blir effektiv och miljön
            värnas.
          </note>
          <note>
            Jag instämmer i detta.
          </note>
          <note>
            Krav ställs på kommunerna att använda planinstrumentet, särskilt
            översiktsplanerna, för att hushållningen med mark och vatten skall
            bli bättre. Men med den lagregel som gäller i dag förvägrar vi
            kommunerna möjligheten att ta områdes- och miljöhänsyn när det
            gäller olika slag av handel.
          </note>
          <note>
            Sedan vill jag kommentera det Ulla Löfgren sade i sitt inledningsanförande,
            nämligen att vi socialdemokrater gör intrång i den kommunala självstyrelsen
            när det i PBL föreslås att behovet av parker och grönområden skall
            beaktas när ett område med samlad bebyggelse utformas. Ulla Löfgren
            ansåg också att förslaget att i detaljplaner kunna skilja på olika
            slag av handel var fråga om klåfingrighet. Men, Ulla Löfgren,
            det är ju i stället den gällande lagregeln angående handel som
            definitivt är ett intrång i den kommunala självstyrelsen, eftersom
            kommunerna inte ges möjlighet att på bästa sätt planera för de
            boende så att de får service och handel och minskad miljöpåverkan
            av den tunga trafiken. Detta klarar man inte med dagens regler.
          </note>
          <note>
            Fru talman! Jag ber att få yrka bifall till hemställan i bostadsutskottets
            betänkande.
          </note>
          <note>
            Anf. 239 ULLA LÖFGREN (m) replik
          </note>
          <note>
            Fru talman! Sonia Karlsson förutsätter att handlare är korkade,
            att den som vill sälja tunga lastbilar gör detta i lokaler som
            är avsedda för närbutiker eller att den som vill sälja livsmedel
            gör detta på en plats som saknar parkeringsplatser.
          </note>
          <note>
            Jag tror att den reglering som under lång tid har skett av handeln
            i så fall har påverkat handelsmännen så att de blivit så korkade
            att de agerar så här konstigt.
          </note>
          <note>
            Men om vi hade haft en fri etablering från början tror jag faktiskt
            att detta hade reglerat sig självt.
          </note>
          <note>
            Jag håller med om att externetableringar medför ökad biltrafik.
            Men, Sonia Karlsson, man kan inte förutsätta att kommunalpolitiker
            är så kloka att de avstår från externetableringar. Jag kan ta
            ett exempel
          </note>
          <note>
            Umeå, där Socialdemokraterna med stöd av Centerpartiet, tyvärr,
            planerar en externetablering samtidigt som de säger nej till livsmedelsförsäljning
            i lokaler som ligger tämligen nära centrum och med enorma parkeringsplatser.
            Där bedriver nu varuhuset Obs möbelförsäljning med svårigheter
            när det gäller lönsamheten.
          </note>
          <note>
            Det är ju klart, Sonia Karlsson, att livsmedlen skulle bli betydligt
            billigare om man tillät att dessa såldes i Obs befintliga lokaler
            än om en livsmedelshandlare skulle tvingas att bygga nytt i jungfruligt
            område. Dessutom skulle Umeåborna få köra mycket kortare sträckor.
            Så det är inte alldeles självklart att
          </note>
          <note>
            Sonia Karlsson har rätt.
          </note>
          <note>
            Anf. 240 SONIA KARLSSON (s) replik
          </note>
          <note>
            Fru talman! Jag har inte påstått att någon är korkad. Det vill
            jag särskilt påtala.
          </note>
          <note>
            Varken i Ulla Löfgrens hemkommun eller i någon annan hemkommun
            tvingas man att göra det ena eller det andra, men det förslag
            som nu utskottet har ställt sig bakom innebär att man ger kommunerna
            möjlighet att i detaljplaner skilja på olika slag av handel.
          </note>
          <note>
            Kommunförbundet har under oktober sänt ut en enkät till kommunerna
            just för att ta reda på hur paragrafen påverkar handeln. Resultatet
            är ännu inte klart.
          </note>
          <note>
            Men jag har varit i kontakt med några kommuner, som med dagens
            regler inte har någon valmöjlighet i samband med planering av
            ett industriområde där det skulle passa mycket bra att bedriva
            handel med skrymmande varor, exempelvis bilar, vitvaror och liknande.
            Men man har ingen möjlighet att förhindra en livsmedelshandlare
            eller annan att söka sig dit, vilket dessutom skulle minska kundunderlaget
            från bostadsområdet.
          </note>
          <note>
            Dagens regler är ett hinder för vissa kommuner som vill åstadkomma
            en bra planering för sina medborgare.
          </note>
          <note>
            Anf. 241 ULLA LÖFGREN (m) replik
          </note>
          <note>
            Fru talman! Jag skulle vilja påstå att det är hittillsvarande
            klåfingrighet från kommunalpolitiker som har lett till rädsla.
            Man har helt enkelt reglerat fast sig och inte tillåtit marknaden
            att etablera sig där det passar bäst. Jag är fullkomligt övertygad
            om att livsmedelshandlarna vill etablera sig i det bästa läget
            för att komma så nära kunderna som möjligt och därmed få mer kunder.
            Likaså är jag övertygad om att handlare som säljer tunga lastbilar
            vill etablera sig i ett område där den typen av försäljning passar
            bäst.
          </note>
          <note>
            Jag tycker att det vore värt att överlämna valet till dem som
            faktiskt borde vara mest intresserade av att etablera sig på rätt
            ställe.
          </note>
          <note>
            Anf. 242 SONIA KARLSSON (s) replik
          </note>
          <note>
            Fru talman! Under den borgerliga regeringstiden införde man faktiskt
            1993 i PBL en bestämmelse om att planläggning skall främja en
            långsiktigt hållbar livsmiljö. Men samtidigt förvägrar ni kommunerna
            verktyget att följa den bestämmelsen, eftersom ni hindrar kommunerna
            från att välja och planera de områden som passar bäst för de olika
            verksamheterna.
          </note>
          <note>
            Jag vill också säga att jag inte talade om tunga lastbilar utan
            om bilförsäljning. Om Ulla Löfgren ser sig omkring på sin hemort
            tror jag att hon kan finna sådan försäljning på ganska nära håll.
          </note>
          <note>
            Det är klart att marknaden etablerar sig där det passar den bäst.
            Det vi nu ser och har sett under en följd av år är externetableringar,
            och jag hänvisade till forskningsrapporter från Chalmers som visar
            att biltrafiken på vägsträckorna mellan externetableringarna har
            ökat med 800-900 %. Det ger alltså en mycket negativ miljöpåverkan.
            För viss handel som ofta kräver tyngre lastfordon för varutransporter
            är externeller industriområdena utmärkta. Men man måste se till
            att var sak finns på den plats som passar bäst och som också är
            bäst för de boende och dem som behöver servicen.
          </note>
          <note type="speaker">
            Anf. 243 LENNART FREMLING (fp)
          </note>
          <note>
            Fru talman! Sonia Karlssons anförande belyser en viktig principiell
            skillnad mellan liberaler och socialdemokrater.
          </note>
          <note>
            Vi anser att människors efterfrågan skall styra. Det är således
            inte politiska beslut som i huvudsak skall styra utvecklingen.
            Vi värnar därför om en konkurrens inom handeln. Risken finns att
            kommunalpolitiker i praktiken verkar för monopol.
          </note>
          <note>
            Det behövs fria etableringsmöjligheter för att skapa lägre priser
            och ett bättre utbud. Om en närbutik börjar skötas dåligt måste
            kunderna få möjlighet att reagera.
          </note>
          <note>
            Dessutom får jag en känsla av att Sonia Karlsson har ett storstadsperspektiv
            på denna fråga.
          </note>
          <note type="speaker">
            Anf. 244 SONIA KARLSSON (s)
          </note>
          <note>
            Fru talman! Nog för att jag tycker att Motala är bra, men någon
            storstad är det inte.
          </note>
          <note>
            Detta med principiell skillnad skulle i så fall vara att Folkpartiet
            liberalerna tycker att man kan tumma på den kommunala självstyrelsen,
            vilket är vad man gör i det här fallet. Förslaget innebär en valmöjlighet.
          </note>
          <note>
            Det är ingen som tvingar kommunerna att välja, men de ges denna
            möjlighet. Det är ju märkligt om Lennart
          </note>
          <note>
            Fremling tycker att det är negativt att människor i ett bostadsområde
            i en kommun har närbutiker på lagom avstånd från bostaden och
            en trafiksäker miljö.
          </note>
          <note>
            Detsamma gäller för annan handel, dvs. att då man vid färre tillfällen
            behöver åka ut för att köpa vitvaror, möbler e.d. skall det finnas
            butiker också för detta, exempelvis i ett industriområde som passar
            bra för detta.
          </note>
          <note>
            Om Lennart Fremlings hemkommun vill det, kan den, som sagt, fortsätta
            precis som i dag, och då kan all handel hamna inom det berörda
            området. Andra kommuner, som tycker att man för kommunmedborgarnas
            bästa vill reglera det här, skall kunna ges den möjligheten. Även
            kommunpolitiker har dessutom bara sin mandatperiod.
          </note>
          <note type="speaker">
            Anf. 245 LENNART FREMLING (fp)
          </note>
          <note>
            Fru talman! Sonia Karlsson talar om att det bara är fråga om
            att ge kommunen en möjlighet. Men samtidigt är det så att om vi
            ger kommunpolitikerna den här möjligheten, fråntar vi den enskilda
            människan möjligheten att styra detta med sin efterfrågan. Då
            styrs det i stället med politiska beslut var man får och inte
            får etablera olika verksamheter.
          </note>
          <note>
            Jag instämmer i det som några andra talare på den borgerliga
            kanten här har sagt, nämligen att man inte skall tro att människorna
            är dumma och att handelsmännen och kunderna agerar oklokt.
          </note>
          <note type="speaker">
            Anf. 246 SONIA KARLSSON (s)
          </note>
          <note>
            Fru talman! Jag träffar många enskilda människor, i Motala kommun
            och på andra platser - barnfamiljer, pensionärer och familjer
            som inte har tillgång till bil och som tycker att det är mycket
            bra att det finns en närbutik inte alltför långt från deras bostadsområde.
          </note>
          <note>
            Vi ser nu en stor och ökande mängd av externetableringar, som
            gör att just dessa grupper har mycket svårt att klara sin dagliga
            service. Man har faktiskt ett ansvar för att se till att alla
            kommunmedborgare kan få den service som de behöver.
          </note>
          <note>
            Jag kan som exempel ta Stockholm och även flera andra orter,
            där man kan se att väldigt många småbutiker försvinner. Det är
            bara några procent på marginalen som avgör om de skall kunna vara
            kvar eller ej.
          </note>
          <note>
            Jag vill också påminna Lennart Fremling om att även en för kommunmedborgarna
            väl tillgänglig varuförsörjning ligger inom kommunernas ansvar.
            Det är alltså litet mer komplicerat än enbart det som gäller exempelvis
            handelsmännen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 november.)
          </note>
          <note>
            26 § Ökade medel för vissa bostadsförbättringsåtgärder
          </note>
          <note>
            Föredrogs
          </note>
          <note>
            Bostadsutskottets betänkande 1995/96:BoU2
          </note>
          <note>
            Ökade medel för vissa bostadsförbättringsåtgärder
          </note>
          <note>
            (prop. 1995/96:67)
          </note>
          <note type="speaker">
            Anf. 247 OWE HELLBERG (v)
          </note>
          <note>
            Fru talman! Först vill jag be andre vice talmannen om ursäkt
            för att jag har varit för familjär vid tilltal av någon person
            här i kammaren. Det är inte lätt med alla regler för vett och
            etikett i detta hus.
          </note>
          <note>
            Så till betänkandet. Den proposition som behandlas i detta betänkande
            borde inte ha hamnat på riksdagens bord. Det är ett klumpigt förfarande
            från regeringens sida som lett fram till att så skett. Felet gjordes
            i juni när man rambegränsade det 15-procentiga
          </note>
          <note>
            ROT-stödet, vilket riksdagen inte gjorde i sitt beslut utan bara
            införde en tidsbegränsning.
          </note>
          <note>
            Följden blev att länsstyrelsernas bostadsenheter blev totalt
            nedringda av folk från byggsektorn, som funderade över vad de
            höll på med. Om regeringen från början hade följt Vänsterpartiets
            linje, hade det här inte behövt bli något problem. Vi ville använda
            i stort sett hela nyinvesteringsstödet just till ett ROT-
          </note>
          <note>
            stöd.
          </note>
          <note>
            Medlen är avsatta för att minska arbetslösheten bland byggarbetarna,
            och då är ROT-stöd ett bättre stöd i sysselsättningsperspektivet.
            Det har dessutom en betydligt bättre regional träffsäkerhet än
            ett nyproduktionsstöd.
          </note>
          <note>
            I ett skriftligt svar från bostadsministern på en skriftlig fråga
            redan i september fick jag bekräftat att medel skulle flyttas
            om från nyproduktion till ROT-
          </note>
          <note>
            stöd i den kommande propositionen. Anledningen till min fråga
            var att jag visste hur det såg ut i mitt hemlän, Gävleborgs län.
            Där var ROT-stödet kraftigt övertecknat och nyproduktionsstödet
            i stort sett orört.
          </note>
          <note>
            Jag tycker personligen att detta är en fråga som bör avgöras
            på länsnivå. Möjligheten att flytta om medlen mellan de olika
            anslagen borde finnas på länsstyrelsernas bostadsenheter. Den
            lokala kunskapen är betydligt bättre än den kunskap som finns
            centralt på Boverket och här i riksdagen.
          </note>
          <note>
            Syftet med de båda stöden var att skapa byggarbetstillfällen.
            Då skall inte krånglig byråkrati vara ett hinder. Regeringen tar
            nu ett steg i rätt riktning, och det är bara att gratulera till
            det. Bättre hade dock varit att från början agera på ett annat
            sätt.
          </note>
          <note type="speaker">
            Anf. 248 RUNE EVENSSON (s)
          </note>
          <note>
            Fru talman! Jag förstår inte riktigt Owe Hellbergs mycket märkliga
            agerande. Vi har nyligen behandlat det här ärendet i bostadsutskottet,
            och vi har varit fullt överens. Det finns inga reservationer vid
            utskottets betänkande, och det finns inget särskilt yttrande.
            Det inlägg som Owe Hellberg nu gjort skulle han kanske ha kunnat
            lägga till grund för ett särskilt yttrande till utskottet.
          </note>
          <note>
            Jag vet inte varför Owe Hellberg nu har gått upp och hållit sitt
            anförande, om han har sovit i utskottet, kommit på andra tankar
            eller vad det nu kan vara. Det finns alltså inget annat yrkande
            än utskottets hemställan.
          </note>
          <note>
            Det har anslagits 1,5 miljard kronor i ROT-
          </note>
          <note>
            pengar. Det har visat sig att detta har blivit en succé.
          </note>
          <note>
            Det har kommit in ansökningar om att 920 000 lägenheter skall
            få byggas om med detta stöd. Pengarna räcker inte till detta,
            och därför anslår vi nu ytterligare
          </note>
          <note>
            500 miljoner kronor. Vänsterpartiet och Owe Hellberg brukar ju
            aldrig ha något emot utgifter, och han är säkerligen inte heller
            emot detta.
          </note>
          <note>
            Vi skall i morgon i bostadsutskottet behandla en proposition
            om ytterligare 800 miljoner till denna verksamhet. Jörgen Andersson
            har här i kammaren som svar på en fråga sagt att de som lämnat
            in sin ansökan före den 30 september skall få sina pengar.
          </note>
          <note>
            Det är därför som regeringen nu går in och anslår dessa pengar.
            Skulle de inte räcka nu, får väl regeringen återkomma. Vi litar
            alltså på att regeringen skall leva upp till sitt löfte och kommer
            tillbaka, om så skulle erfordras.
          </note>
          <note>
            Det här syftar till att utnyttja den situation som vi nu har,
            med mycket ledig arbetskraft i byggbranschen.
          </note>
          <note>
            Det gäller nu också att se till att den utslagning som pågår
            i byggbranschen inte blir djupare och att vi nu får i gång sysselsättningen.
            Med den stora mängd ansökningar som har kommit in och även med
            hjälp av nybyggnadsbidraget tror vi att man ordentligt kommer
            att kunna sänka arbetslösheten för byggnadsarbetarna framöver.
          </note>
          <note>
            Det är också viktigt att vi när vi går in i nästa högkonjunktur
            har en byggbransch som kan svara mot de krav som då kommer att
            uppställas. Har vi inte det, är vi enligt min uppfattning mycket
            illa ute.
          </note>
          <note>
            Jag yrkar bifall till utskottets hemställan.
          </note>
          <note>
            Anf. 249 OWE HELLBERG (v) replik
          </note>
          <note>
            Fru talman! Vad gäller anledningen till att jag tog upp detta
            vill jag säga att vi egentligen inte alls skulle ha behövt tala
            om det här, om det från början hade skötts på ett smidigt och
            bra sätt. Vi påpekar mycket noga att stödet skall vara ett ROT-stöd,
            inte ett nyproduktionsstöd.
          </note>
          <note>
            Jag har ringt upp Boverket och tagit upp dess prognoser för nyproduktionen.
            Visst har det ramlat in en mängd ansökningar, så att det kommer
            att nyproduceras bostäder under nästa år. Man räknar med 28 000
          </note>
          <note>
            lägenheter under nästa år, varav 6 000 redan förut varit påbörjade.
            Man hade tidigare räknat med 18 000
          </note>
          <note>
            lägenheter, och tillskottet blir alltså 4 000 lägenheter.
          </note>
          <note>
            Jag tycker att man kunde ha använt de berörda medlen på ett bättre
            sätt.
          </note>
          <note>
            Vi har i utskottet lyssnat på en del byggentreprenörer, bl.a.
            JM. Vi har också talat med Sveriges Bostadsrättsföreningars Centralorganisation,
            som säger att nyproduktion sker i attraktiva områden till mycket
            dyra kostnader och med mycket höga insatser. Jag undrar om det
            är socialdemokratisk politik. Jag vill bara säga till Rune Evensson
            att det hade varit bättre att från början satsa på ett ROT-stöd.
          </note>
          <note>
            Anf. 250 RUNE EVENSSON (s) replik
          </note>
          <note>
            Fru talman! Nu handlar betänkandet inte om nyproduktion. Det
            handlar om ROT-pengar.
          </note>
          <note>
            Faktum kvarstår: Vi är eniga om det som står i betänkandet. Det
            finns ingen reservation. Det finns inget särskilt yttrande från
            Owe Hellberg. Han har inte sagt ett ord om detta i utskottet.
            Han har tydligen vaknat upp först nu, och det verkar ha föranlett
            denna debatt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 november.)
          </note>
          <note>
            27 § Bordläggning
          </note>
          <note>
            Anmäldes och bordlades
          </note>
          <note>
            Motioner
          </note>
          <note>
            med anledning av prop. 1995/96:25 En politik för arbete, trygghet
            och utveckling
          </note>
          <note>
            1995/96:Fi15 av Carl Bildt m.fl. (m)
          </note>
          <note>
            1995/96:Fi16 av Lars Leijonborg m.fl. (fp)
          </note>
          <note>
            1995/96:Fi17 av Gudrun Schyman m.fl. (v)
          </note>
          <note>
            1995/96:Fi18 av Mats Odell m.fl. (kds)
          </note>
          <note>
            1995/96:Fi19 av Nils Fredrik Aurelius och Leif Carlson (m)
          </note>
          <note>
            1995/96:Fi20 av Marietta de Pourbaix-Lundin (m)
          </note>
          <note>
            1995/96:Fi21 av Ingvar Eriksson (m)
          </note>
          <note>
            1995/96:Fi22 av Sigge Godin (fp)
          </note>
          <note>
            1995/96:Fi23 av Karin Pilsäter och Ola Ström (fp)
          </note>
          <note>
            1995/96:Fi24 av Margitta Edgren och Isa Halvarsson
          </note>
          <note>
            (fp)
          </note>
          <note>
            1995/96:Fi25 av Gullan Lindblad och Göthe Knutson
          </note>
          <note>
            (m)
          </note>
          <note>
            1995/96:Fi26 av Margareta E Nordenvall m.fl. (m)
          </note>
          <note>
            1995/96:Fi27 av Lars Hjertén (m)
          </note>
          <note>
            1995/96:Fi28 av Ulla Löfgren och Olle Lindström
          </note>
          <note>
            (m)
          </note>
          <note>
            1995/96:Fi29 av Per Westerberg m.fl. (m)
          </note>
          <note>
            1995/96:Fi30 av Isa Halvarsson (fp)
          </note>
          <note>
            1995/96:Fi31 av Carl-Johan Wilson (fp)
          </note>
          <note>
            1995/96:Fi32 av Anne Wibble m.fl. (fp)
          </note>
          <note>
            1995/96:Fi33 av Karin Pilsäter och Barbro Westerholm (fp)
          </note>
          <note>
            1995/96:Fi34 av Göran Hägglund (kds)
          </note>
          <note>
            1995/96:Fi35 av Eva Persson Sellin m.fl. (s)
          </note>
          <note>
            1995/96:Fi36 av Per Erik Granström m.fl. (s)
          </note>
          <note>
            1995/96:Fi37 av Eva Eriksson (fp)
          </note>
          <note>
            1995/96:Fi38 av tredje vice talman Christer Eirefelt
          </note>
          <note>
            (fp)
          </note>
          <note>
            1995/96:Fi39 av Sigge Godin m.fl. (fp, m, c, v, mp, kds)
          </note>
          <note>
            1995/96:Fi40 av Margitta Edgren m.fl. (fp)
          </note>
          <note>
            1995/96:Fi41 av Eva Eriksson m.fl. (fp)
          </note>
          <note>
            1995/96:Fi42 av Agneta Ringman m.fl. (s)
          </note>
          <note>
            1995/96:Fi43 av Nils-Erik Söderqvist m.fl. (s)
          </note>
          <note>
            1995/96:Fi44 av Carl-Johan Wilson (fp)
          </note>
          <note>
            1995/96:Fi45 av Per Rosengren m.fl. (v)
          </note>
          <note>
            1995/96:Fi46 av Britt-Marie Danestig-Olofsson (v)
          </note>
          <note>
            1995/96:Fi47 av Britt-Marie Danestig-Olofsson (v)
          </note>
          <note>
            1995/96:Fi48 av Lars Bäckström (v)
          </note>
          <note>
            1995/96:Fi49 av Ulla Hoffmann m.fl. (v)
          </note>
          <note>
            1995/96:Fi50 av Ulla Hoffmann m.fl. (v)
          </note>
          <note>
            1995/96:Fi51 av Dan Ericsson (kds)
          </note>
          <note>
            1995/96:Fi52 av Lisbeth Staaf-Igelström m.fl. (s)
          </note>
          <note>
            1995/96:Fi53 av Inger Lundberg m.fl. (s, c)
          </note>
          <note>
            1995/96:Fi54 av Elisa Abascal Reyes m.fl. (mp)
          </note>
          <note>
            1995/96:Fi55 av Kjell Ericsson (c)
          </note>
          <note>
            1995/96:Fi56 av andre vice talman Görel Thurdin och
          </note>
          <note>
            Erik Arthur Egervärn (c)
          </note>
          <note>
            1995/96:Fi57 av Agne Hansson (c)
          </note>
          <note>
            1995/96:Fi58 av Kjell Ericsson (c)
          </note>
          <note>
            1995/96:Fi59 av Karin Starrin och Sigrid Bolkéus (c, s)
          </note>
          <note>
            1995/96:Fi60 av Eskil Erlandsson m.fl. (c, s)
          </note>
          <note>
            1995/96:Fi61 av Marianne Andersson m.fl. (c)
          </note>
          <note>
            1995/96:Fi62 av Åke Gustavsson och Marianne Andersson (s, c)
          </note>
          <note>
            1995/96:Fi63 av Åke Gustavsson m.fl. (s, c)
          </note>
          <note>
            1995/96:Fi64 av Maj-Inger Klingvall m.fl. (s, c, fp)
          </note>
          <note>
            1995/96:Fi65 av Yvonne Sandberg-Fries m.fl. (s)
          </note>
          <note>
            med anledning av prop. 1995/96:57 Vissa punktskatte- och tullfrågor
          </note>
          <note>
            1995/96:Sk17 av Bo Lundgren m.fl. (m)
          </note>
          <note>
            med anledning av prop. 1995/96:94 Exportinsatser för små och
            medelstora företag, m.m.
          </note>
          <note>
            1995/96:N15 av tredje vice talman Christer Eirefelt m.fl. (fp)
          </note>
          <note>
            1995/96:N16 av Karin Falkmer m.fl. (m)
          </note>
          <note>
            1995/96:N17 av Birgitta Carlsson (c)
          </note>
          <note>
            1995/96:N18 av Eva Goës m.fl. (mp)
          </note>
          <note>
            1995/96:N19 av Lennart Beijer m.fl. (v)
          </note>
          <note>
            med anledning av prop. 1995/96:97 Vissa frågor om beskattningen
            av utländska kapitalförsäkringar, m.m.
          </note>
          <note>
            1995/96:Sk18 av Bo Lundgren m.fl. (m)
          </note>
          <note>
            1995/96:Sk19 av Isa Halvarsson och Karin Pilsäter
          </note>
          <note>
            (fp)
          </note>
          <note>
            1995/96:Sk20 av Michael Stjernström (kds)
          </note>
          <note>
            med anledning av prop. 1995/96:102 Vissa mindre ändringar i kommunalskattelagen
            m.m.
          </note>
          <note>
            1995/96:Sk21 av Rolf Kenneryd m.fl. (c)
          </note>
          <note>
            Skrivelse
          </note>
          <note>
            1995/96:114 Återkallelse av proposition 1994/95:231
          </note>
          <note>
            Allmänfiskevårdsavgift m.m.
          </note>
          <note>
            28 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 21 november
          </note>
          <note>
            1995/96:131 av Rigmor Ahlstedt (c) till kommunikationsministern
            om godstrafiken i skärgården
          </note>
          <note>
            1995/96:132 av Gudrun Lindvall (mp) till statsrådet Mats Hellström
            om jakten på sälungar utanför Norges kust
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 december.
          </note>
          <note>
            29 § Kammaren åtskildes kl. 22.02.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 9 §
          </note>
          <note>
            anf. 13 (delvis),
          </note>
          <note>
            av förste vice talmannen därefter t.o.m. 9 § anf. 44
          </note>
          <note>
            delvis),
          </note>
          <note>
            av talmannen därefter t.o.m. 11 § anf. 82 (delvis),
          </note>
          <note>
            av förste vice talmannen därefter t.o.m. 19 § anf. 119
          </note>
          <note>
            (delvis),
          </note>
          <note>
            av talmannen därefter t.o.m. 21 § anf. 160 (delvis,
          </note>
          <note>
            av förste vice talmannen därefter t.o.m. 25 § anf. 218
          </note>
          <note>
            (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
