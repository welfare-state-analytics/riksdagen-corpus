<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--99</head>
          <docDate when="1996-05-24 00:00:00">1996-05-24 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------
          </note>
          <note>
            1 § Meddelande om frågestunden
          </note>
          <note>
            Förste vice talmannen meddelade att vid frågestunden torsdagen
            den 30 maj kl. 14.00 skulle följande statsråd närvara:
          </note>
          <note>
            Statsminister Göran Persson, försvarsminister
          </note>
          <note>
            Thage G Peterson, justitieminister Laila Freivalds, näringsminister
            Anders Sundström, statsrådet Pierre
          </note>
          <note>
            Schori, statsrådet Maj-Inger Klingvall och statsrådet
          </note>
          <note>
            Ulrica Messing.
          </note>
          <note>
            2 § Svar på interpellation 1995/96:129 om resursbehoven inom
            vårdsektorn
          </note>
          <note>
            Anf. 1 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Alf Svensson har frågat mig om jag avser att vidta
            några åtgärder för att förhindra ytterligare besparingar inom
            vårdsektorn samt om det är min avsikt att medborgare år 2010 skall
            kunna erhålla samma standard och kvalitet på vård och omsorg som
            i dag. Alf Svensson har dessutom frågat hur jag ämnar tillse att
            de resurser som då krävs existerar för landsting och kommuner.
          </note>
          <note>
            Sverige har under början av 1990-talet genomgått den svåraste
            ekonomiska krisen under efterkrigstiden.
          </note>
          <note>
            För att komma till rätta med de ekonomiska problemen har riksdagen
            beslutat om ett program som syftar till att stoppa ökningen av
            statsskulden och sanera statsfinanserna. De åtgärder som hittills
            har vidtagits har främst riktats mot statliga transfereringssystem.
          </note>
          <note>
            Målet har varit att i möjligaste mån värna den kommunala verksamheten.
          </note>
          <note>
            Vi kan redan nu se de första, preliminära resultaten av saneringsprogrammet.
            Statens lånebehov har minskat, och de offentliga finanserna kan
            vara i balans redan 1998. Trots dessa förbättringar vill jag dock
            kraftigt betona att krisen ännu inte är över även om det mest
            akuta stadiet har övervunnits. Underskotten i finanserna är nämligen
            fortfarande stora, och räntorna på statsskulden kommer för lång
            tid framöver att vara en mycket tung börda att bära.
          </note>
          <note>
            Vi är i dag i ett läge då de ränteutgifter som statsskulden genererar
            är en av de största enskilda utgiftsposterna i statsbudgeten.
            För att klara av dessa utgifter måste pengar tas från andra samhällsområden.
          </note>
          <note>
            En ökande statsskuld innebär således att resurser för angelägna
            samhällsinsatser - t.ex. resurser för vård och omsorg - trängs
            undan av ränteutgifter för den statliga skuldbördan. Denna utveckling
            måste med alla tillgängliga medel förhindras. De närmaste åren
            kommer därför att kännetecknas av fortsatta åtgärder för att förbättra
            de offentliga finanserna.
          </note>
          <note>
            Regeringen, Svenska kommunförbundet och
          </note>
          <note>
            Landstingsförbundet har nyligen kommit överens om kommunsektorns
            ekonomi för åren 1997 och 1998.
          </note>
          <note>
            Överenskommelsen innebär bl.a. att Kommunförbundet och Landstingsförbundet
            under åren 1997 och
          </note>
          <note>
            1998 utfäster sig att verka för att skatten inte höjs i kommuner
            och landsting. Vidare innebär överenskommelsen att förbunden åtar
            sig att verka för att kommuner och landsting i möjligaste mån
            undviker att säga upp fast anställd personal. Förbunden åtar sig
            också att verka för att förnyelsearbetet drivs vidare i kommunsektorn
            i syfte att göra den kommunala verksamheten bättre och mer kostnadseffektiv.
            Överenskommelsen innebär dessutom att regeringen åtar sig att
            hålla statsbidragen på en nominellt oförändrad nivå under 1997
            och 1998 samt att fullfölja saneringen av statsfinanserna.
          </note>
          <note>
            Enligt regeringens bedömning kommer den ekonomiska återhämtningen
            tillsammans med beslutade och planerade åtgärder för att förstärka
            statsbudgeten att eliminera underskottet i statens finanser före
            sekelskiftet. En bit in på 2000-talet förväntas ett överskott
            uppstå. På detta sätt skapas förutsättningar för att staten även
            framöver skall ha ekonomiska möjligheter att lämna bidrag för
            vård och omsorg till kommuner och landsting. Vi har i andra sammanhang
            framhållit att områden som barnomsorg, skola, sjukvård och äldreomsorg
            skall värnas framför ersättningar och bidrag. Detta betyder att
            ett eventuellt framtida reformutrymme som kan skapas genom en
            framgångsrik saneringspolitik bör användas till bl.a. dessa områden.
          </note>
          <note>
            En av de stora utmaningarna som svensk sjukvård och omsorg står
            inför är att antalet äldre kommer att bli allt fler efter sekelskiftet.
            Dessutom skapar den medicinska forskningen nya möjligheter att
            behandla sjukdomar, särskilt i den växande gruppen äldre, samtidigt
            som de samhällsekonomiska begränsningarna blir alltmer uppenbara.
            Det var bl.a. mot denna bakgrund som regeringen beslutade att
            ge Kommittén om hälso- och sjukvårdens finansiering och organisation
            (HSU 2000) i uppdrag att överväga hälso- och sjukvårdens resursbehov
            fram till år 2010 och särskilt beakta den demografiska utvecklingens
            betydelse för de äldres behov av hälso- och sjukvård. Kommittén
            skall enligt sina direktiv analysera och bedöma de krav på resurser
            som kan komma att ställas på hälsooch sjukvården under perioden
            fram till år 2010.
          </note>
          <note>
            Jag vill i mitt svar till Alf Svensson betona att det under överskådlig
            tid behövs fortsatta effektiviseringar i landstingens och kommunernas
            verksamheter samt en i övrigt gynnsam ekonomisk utveckling för
            att man med de medel som står till buds år 2010 skall kunna klara
            av att behålla den nuvarande kvaliteten inom hälso- och sjukvård
            och omsorg. Frågan om servicenivån i framtiden kan bibehållas
            beror således till stor del på möjligheterna att öka effektiviteten
            inom den kommunala verksamheten. Det är därför viktigt att det
            kommunala förnyelsearbetet fortsätter för att man skall kunna
            göra verksamheten bättre och mer kostnadseffektiv.
          </note>
          <note>
            Jag vill också betona att jag delar Alf Svenssons oro när det
            gäller att klara de ökade behov av vård och omsorg som enligt
            dagens prognoser kan komma att uppstå efter sekelskiftet. HSU
            2000 kommer under år 1996 att lämna sitt delbetänkande om resursbehoven
            inom vården. Därefter kommer regeringen att ta ställning till
            om det behöver vidtas några åtgärder med anledning av utredningens
            överväganden och förslag.
          </note>
          <note type="speaker">
            Anf. 2 ALF SVENSSON (kds)
          </note>
          <note>
            Herr talman! Tack så mycket för svaret. Jag tycker att det var
            hedervärt av socialministern att så starkt markera att vi är överens
            om oron när det gäller att klara av de ökade behoven inom vård
            och omsorg som dagens prognoser pekar på. Vi vet ju med bestämdhet
            att om det är något som medborgarna vill prioritera så är det
            förvissningen och säkerheten om att man kan få den bästa tänkbara
            vården om omsorgen när man är i behov av det. Min uppfattning
            är således, herr talman, att vi nu talar om ett område som inte
            riktigt kan jämställas med andra sektorer inom samhällsområdena
            eller inom politikens sfär. Detta är något som måste framhållas
            före de andra sektorerna.
          </note>
          <note>
            Enligt vad som redan har kommit oss till del från
          </note>
          <note>
            HSU 2000 kommer sjukvårdens kostnader att öka med drygt 8 % fram
            till år 2010. Samtidigt får vi veta att Landstingsförbundet bedömer
            att landstingets resurser kommer att minska med 6 % fram till
            år
          </note>
          <note>
            2000. Det rör sig då om ett nästan hisnande glapp.
          </note>
          <note>
            Helt nyligen läste jag att Landstingsförbundets ordförande den
            kände socialdemokraten Bengt Holgersson slog fast följande:
          </note>
          <note>
            Om ett år måste det finnas en plan för hur den kommande resursbristen
            inom hälso- och sjukvården skall hanteras.
          </note>
          <note>
            Jag tror inte att Margot Wallström föreställer sig att vi klarar
            av att få fram den här planen och att visa att den är substantiell
            enbart genom fortsatta effektiviseringar eller genom en i övrigt
            gynnsam ekonomisk utveckling, som det står i svaret. Jag tror
            inte att det kommer att räcka till för att få fram denna plan.
            Vi kan ju faktiskt inte göra gällande att detta behov av resurstillskott
            kommer över oss som en tjuv om natten. Vi vet ju att det kommer.
          </note>
          <note>
            Jag vill fråga socialministern om hon tror att det kommer att
            räcka med rationaliseringar och effektiviseringar som vi ju gärna
            vill ty oss till när vi har svårt att tala om varifrån resurserna
            skall tas. Jag tror alltså inte att det kommer att räcka. Då är
            Bengt Holgerssons fråga utomordentligt angelägen att få repetera:
          </note>
          <note>
            Var skall dessa resurserna tas?
          </note>
          <note>
            Parallellt med att regeringen talar om effektiviseringar har
            den gjort upp med Landstingsförbundet om att inga skatteökningar
            skall ske och att inga fast anställda skall avskedas. Det är ju
            ståndpunkter som jag också har lätt för att ställa mig bakom.
            Men effektiviseringar får ju inte innebära att köerna växer, att
            folk inte får tid för operation så snabbt som möjligt, att personalen
            får mindre tid för samtal, osv. Och det får absolut inte innebära
            att vissa grupper inte kommer att ha råd att nyttiggöra sig de
            mediciner som de borde köpa eller att gå till läkare så ofta som
            de är i behov av.
          </note>
          <note>
            Vi har redan fått några larmrapporter som visar att kostnaderna
            pressar ut en del människor från den vård och omsorg de behöver
            och faktiskt har rätt till.
          </note>
          <note>
            Min fråga är: Menar socialministern att vi kommer klara av att
            få fram de resurser som vi vet fordras enbart genom effektiviseringar
            och genom att spara, som det brukar heta?
          </note>
          <note type="speaker">
            Anf. 3 BARBRO WESTERHOLM (fp)
          </note>
          <note>
            Herr talman! Alf Svensson har aktualiserat två väldigt viktiga
            frågor i den här debatten. En fråga är:
          </note>
          <note>
            Hur kan vi värna vården och välfärden i en tid av dålig ekonomi?
          </note>
          <note>
            Alf Svensson vill ha en precisering i form av ett löfte om att
            medborgare år 2010 skall kunna erhålla samma standard och kvalitet
            på vård och omsorg som i dag. Efter vad jag förstår av socialministerns
            svar är detta något som också hon vill värna om. Men jag tror
            att vi inte kan nöja oss med den nivån. Vi måste också avhjälpa
            de brister som finns i dag i vården.
          </note>
          <note>
            I går hade socialutskottet en utfrågning om
          </note>
          <note>
            ÄDEL-reformen. Då visade man mycket tydligt på de brister som
            finns, både när det gäller sjukhemsvården och hemsjukvården. Detta
            är brister som i mitt tycke absolut inte får förekomma år 2010.
            Dem måste vi rätta till dessförinnan.
          </note>
          <note>
            Jag tror varken Alf Svensson eller socialministern menar att
            bristerna skall bestå. Dagens vårdköer vill vi inte heller se
            år 2010.
          </note>
          <note>
            Vården sparar, och nya sparkrav läggs på vården innan man har
            hunnit verkställa de tidigare sparkraven. Nu är man inne i märgen
            i den organisation man har, och man måste få litet andrum för
            att kunna verkställa de beslut som redan fattats. Det är deletärt
            för den personal som arbetar i vården att aldrig känna att de
            kommer i mål.
          </note>
          <note>
            Det finns en rad resurser att hämta hem i det här systemet, om
            man bara använder sig av de data vi har när det gäller möjligheter
            till effektivisering.
          </note>
          <note>
            Ta t.ex. vårdgarantin och köerna. Det är dålig ekonomi att låta
            människor vänta på vård. Det kostar på för hemsjukvård och hemvård.
            Försäkringskassan får betala ut pengar under sjukskrivningstiden.
            Om man kan få ned väntetiderna till en rimlig längd, gör man besparingar
            också ekonomiskt, inte bara humanitärt.
          </note>
          <note>
            På ÄDEL-utfrågningen i går fick vi också klart för oss att det
            finns stora vinster att hämta om man skapar fungerande vårdkedjor
            för äldre. Fungerande tandvård var en sak som lyftes fram.
          </note>
          <note>
            I dag har många äldre människor inte råd att gå till tandläkaren,
            vilket ger effekter på deras tandhälsa och födoämnesintag. Det
            gör att de kommer in i ett sämre skick än de skulle behöva.
          </note>
          <note>
            Rationellare läkemedelsbehandling av äldre är en annan åtgärd
            som egentligen inte kostar något. Det handlar om utbildning. Genom
            ett bättre samarbete mellan kommun och landsting kan resurserna
            utnyttjas mer rationellt.
          </note>
          <note>
            Det är också viktigt att införa ett egenrevisionssystem, där
            läkare och annan vårdpersonal fortlöpande ser effekten av sina
            egna insatser. På läkelmedelsområdet har man kunnat spara 10 %
            på notan genom att göra sådana data tillgängliga.
          </note>
          <note>
            Jag har fler förslag, men dem får jag ta upp i mitt nästa inlägg.
            Jag vill gärna höra socialministerns synpunkter på den här typen
            av besparingar som kan göras redan i dag.
          </note>
          <note>
            Anf. 4 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Jag skall börja med att vara alldeles rak i mitt
            svar till Alf Svensson. Nej, som prognoserna ser ut nu tror jag
            inte att det räcker med bara effektiviseringar. Vi måste också
            resonera om resursfördelning i övrigt och om omfördelning av resurser
            i samhället och i statsbudgeten, såsom siffrorna nu och den första
            prognosen från HSU 2000 ser ut.
          </note>
          <note>
            Samtidigt vet vi ju att den höga arbetslösheten stjäl resurser
            från vård och omsorg. Det sambandet är säkert uppenbart för Alf
            Svensson och Barbro Westerholm. Om vi kan pressa ned arbetslösheten
            ytterligare litet grand, kommer det att underlätta oerhört mycket
            för oss att se till att det finns resurser till vård och omsorg.
          </note>
          <note>
            När jag var på Världshälsoorganisationens möte i
          </note>
          <note>
            Genève häromdagen, kunde jag höra att detta är ett internationellt
            problem. Det är inte bara i vårt land man diskuterar tilldelningen
            och fördelningen av resurser.
          </note>
          <note>
            Vi måste se att det har kommit en lång rad nya faktorer och utvecklingstendenser,
            som innebär att vi dessutom måste skaffa oss en ännu bättre beredskap.
          </note>
          <note>
            Det kan gälla helt nya vaccinationsprogram. Det kan vara fråga
            om nya faror men också om sådant som underlättar, förstås.
          </note>
          <note>
            Man måste föra den här diskussionen precis på det sätt som Barbro
            Westerholm gör. Vi måste försöka se hur vi kan arbeta långsiktigt.
            Självfallet skall vi inte lämna bristerna därhän; de måste också
            åtgärdas. På lång sikt underlättar det för vår ekonomi och för
            vården och omsorgen om människorna. Barbro Westerholm ger bra
            exempel på vad man kan göra.
          </note>
          <note>
            Vi skall följa upp ÄDEL-reformen ordentligt och se hur vi kan
            rätta till de misstag som kanske har gjorts och åtgärda de brister
            vi kan se i dag.
          </note>
          <note>
            Förvisso kommer denna debatt att föras på både ett ideologiskt
            och ett mycket praktiskt plan, mycket med hjälp av HSU:s betänkande.
            I dag tror jag inte att det på lång sikt kommer att räcka med
            enbart effektiviseringar o.d.
          </note>
          <note>
            Precis som Barbro Westerholm säger innebär de en väldig press
            på personalen. Om de skall orka med måste de känna att de får
            chans att utveckla sig, fortbilda sig och skaffa sig en ännu större
            kompetens.
          </note>
          <note>
            Detta är också en del av regeringens sätt att hantera dessa frågor.
            Vi måste se till att vi stöttar personalen och vi måste ha en
            bättre utbildning. Det ställs helt nya krav, och arbetsuppgifterna
            inom vården blir alltmer komplicerade.
          </note>
          <note>
            Det har också att göra med våra förväntningar på vården. Jag
            har en väninna som låg inne för operation.
          </note>
          <note>
            Hon berättade att hon kunde tjuvlyssna litet när grannarna på
            var sida ringde hem och berättade hur de uppfattade sina operationer.
          </note>
          <note>
            Den ena sade: Det är fantastiskt hur sjukvården är i dag! Efter
            bara en dag på sjukhuset får jag åka hem igen. Tänk, vad de kan
            åstadkomma! Den andra grannen sade: Det här är inte klokt! Det
            är rena löpandeband-principen. Man kommer in den ena dagen och
            åker ut den andra!
          </note>
          <note>
            Allt har att göra med våra egna förväntningar. Vad tror vi att
            sjukvården skall handla om? Den diskussionen får vi säkert också
            föra under lång tid framöver.
          </note>
          <note type="speaker">
            Anf. 5 ALF SVENSSON (kds)
          </note>
          <note>
            Herr talman! Jag upprepar gärna att det är utomordentligt att
            Margot Wallström så klart och entydigt
          </note>
          <note>
            - eller rakt, som hon säger - talar om att det kommer att behövas
            större resurser, att vi inte kan leva med föreställningen att
            det går att rationalisera fram resurser och bibehålla kvaliteten
            på vården.
          </note>
          <note>
            Det är viktigt att detta betonas, så att det skapas en beredskap
            i alla politiska läger för att dessa resurser kommer att behöva
            tas fram.
          </note>
          <note>
            Samtidigt är det litet trist att regeringen i vårbudgeten fortsätter
            att ta ifrån kommunerna så många miljarder som man gör.
          </note>
          <note>
            Det hade varit klokare att se till att bespara kommunerna detta.
            Jag minns hur det lät när fyrpartiregeringen tog av kommunerna
            mellan 3 och 4 miljarder.
          </note>
          <note>
            Då slaktades välfärden. Jag accepterar den politiska retoriken,
            för oftast tar oppositionen i. Men nu fortsätter regeringen, trots
            att vi vet att mer resurser kommer att behöva tas ifrån kommunerna.
          </note>
          <note>
            Jag är litet rädd för detta att man förespeglar sig själv och
            andra att det går att rationalisera, att det går att spara. Vi
            vet att det sedan i regel uppstår problem, inte minst inom den
            s.k. oglamorösa vården, för äldre.
          </note>
          <note>
            Margot Wallström nämnde ett par exempel på hur man kan uppfatta
            en operation på olika sätt. Det finns alltför många exempel på
            att äldre inte får den omsorg, vård och hänsyn som de har rätt
            till. Jag är alltså väldigt rädd för att vi på vårdens område
            hamnar i en situation som blir ojämlik, samtidigt som vi talar
            om rationella och teoretiska modeller som gör att vi kan få fram
            resurser. Låt oss göra de då, låt oss se till att resurserna tas
            fram. Men det får inte ske på patienternas och de gamlas och sjukas
            bekostnad. Vi talar mycket om att rationalisera, och när vi gör
            det är det inte så sällan som kvaliteten drabbas.
          </note>
          <note>
            Nu sparar man i Stockholm 3 miljarder. Jag såg hur planen presenterades
            i TV, på både den ena och den andra kanalen. Jag måste säga att
            det var otroligt skickligt gjort av politiker att få detta att
            framstå som om vården skulle bli bättre. Så var det faktiskt.
            Jag beundrar det handlag som landstingsråd och andra i den här
            regionen har för att kunna presentera det på det sättet. Ingen
            tror väl innerst inne att stockholmarna får en kvalitativt bättre
            vård när man tar ifrån landstinget, vården, 3 miljarder. Jag inbillar
            mig absolut inte det, och jag tror att ingen annan gör det innerst
            inne heller. Därför är det angeläget att se till att det i budgetarna
            framöver styrs över resurser till kommunerna och landstingen för
            att garantera vården på andra sektorers bekostnad.
          </note>
          <note type="speaker">
            Anf. 6 BARBRO WESTERHOLM (fp)
          </note>
          <note>
            Herr talman! Alf Svensson tog upp vårbudgeten.
          </note>
          <note>
            När man läser avsnittet om hälso- och sjukvård och sociala frågor
            saknar man hälsoekonomiska uppskattningar av vad olika förslag
            för med sig i form av kostnader och nytta. Mycket av det som görs
            i fråga om besparingar är kortsiktigt med antagligen belastande
            utgifter längre fram. Jag skulle önska att man i dessa budgetar
            i fortsättningen hade med ekonomiska beräkningar av vad besparingen
            innebär i hälsoekonomiska termer på kort och lång sikt.
          </note>
          <note>
            Statsrådet tog upp arbetslösheten. Det är en väldigt viktig sak
            att komma till rätta med. Det är ett led i det förebyggande arbetet,
            för arbetslöshet leder till ohälsa. I Danmark förskräcker spåren
            med alkoholoch tobakmissbruk som har vuxit fram i framför allt
            grupper av arbetslösa. Över huvud taget är satsningen på förebyggande
            åtgärder viktig. I dagens trängda sjukvård finns det röster som
            säger att vi inte har råd att förebygga, vi måste ägna oss åt
            sjukvård. Jag tror att det är att binda ris åt egen rygg.
          </note>
          <note>
            Tobaksarbetet kommer vi in på senare i dag, men jag tror att
            det arbetet och att lära människor att hantera enklare hälsoproblem
            är viktigt. Det innebär tryggare patienter, tryggare människor
            och besparingar för vården. Inom hudområdet har det visat sig
            att ökad kunskap om hur man skall behandla sina hudproblem har
            sparat ungefär 150 miljoner om året i det här landet. Det kan
            låta litet i miljardsammanhang, men det är en betydelsfull summa.
            Kan man göra så på flera områden tror jag att vi kan vinna mycket.
          </note>
          <note>
            Tack!
          </note>
          <note>
            Anf. 7 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Det är så riktigt och naturligtvis paradoxalt att
            man, i ett sådant ekonomiskt läge som
          </note>
          <note>
            Sverige nu har, måste skära ned för att dels föra över resurser
            till att täcka kostnaderna för arbetslösheten, dels samtidigt
            våga satsa långsiktigt genom att, som vi gör, genomföra något
            av en utbildningsrevolution.
          </note>
          <note>
            Det kräver också resurser, men det är nödvändigt för att man
            skall få ned arbetslösheten. De samhällsekonomiska sambanden kan
            ibland vara både svåra och som sagt paradoxala. Men arbetslösheten
            skapar ohälsa, det vet vi. Därför är det mycket viktigt att göra
            detta.
          </note>
          <note>
            Vi har varit överens med kommuner och landsting om statsbidragens
            storlek. Nominellt är de oförändrade, men vi kan se ute i kommuner
            och landsting hur svårt det är att behålla kvaliteten på verksamheter.
          </note>
          <note>
            Man har det väldigt tufft. Men man kanske skall erkänna att ekonomin
            varierar. Många har redan genomfört stora besparingar, medan andra
            har en del åtgärder framför sig. Behovet av rationaliseringar
            och nedskärningar varierar också väldigt mycket mellan olika landsting.
            Kanske skall man också påminna sig om att den offentligt finansierade
            hälso- och sjukvården faktiskt fått mycket stora resurstillskott
            de senaste decennierna. Mellan 1970 och 1990 ökade kostnaderna
            med hela 75 %.
          </note>
          <note>
            Nu utvecklas nya metoder och nya mönster som jag tror på lång
            sikt är mycket bra. Många nya sätt att vårda och ta hand om människor
            utvecklas. Då måste man ha personalen och de anhöriga med sig.
            Det är ett område där jag har sagt att jag gärna vill göra ytterligare
            något, därför att vi behöver stödja och hjälpa alla de anhöriga
            som tar ett mycket stort ansvar inte minst inom äldreomsorgen.
            Det är inte alltid fråga om pengar, utan också om att människor
            känner att de får ett nätverk som fungerar så att de får stöd,
            hjälp och avlastning när det behövs.
          </note>
          <note>
            Jag förväntar mig en fortsatt debatt, och när vi får
          </note>
          <note>
            HSU:s förslag har vi mer konkret att tala om.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1995/96:193 om marknadsföring av bröstmjölksersättningar
          </note>
          <note>
            Anf. 8 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Görel Thurdin har frågat mig om vi i
          </note>
          <note>
            Sverige kommer att fortsätta att ha en frivillig överenskommelse
            mellan industri och stat om marknadsföring av bröstmjölksersättningar.
            Görel Thurdin har vidare frågat mig om hur Sverige agerar internationellt
            vad gäller den internationella koden om marknadsföring av bröstmjölksersättningar
            samt om hur arbetet följs upp i Sverige.
          </note>
          <note>
            Som Görel Thurdin mycket riktigt säger i sin interpellation pågår
            det sedan januari ett arbete för att revidera den svenska versionen
            av koden. Det sker i en arbetsgrupp tillsatt av Socialstyrelsen
            i syfte att förnya de svenska allmänna råden om marknadsföring
            av bröstmjölksersättningar. Dessa har sin grund i den internationella
            koden men har inte skrivits om sedan
          </note>
          <note>
            1983.
          </note>
          <note>
            Jag tycker att det är bra att det görs en förutsättningslös genomgång
            och uppdatering av de tidigare allmänna råden. Det gäller även
            frågan om innehåll i och lämplighet av en fortsatt frivillig överenskommelse
            om marknadsföringens utformning. Arbetsgruppen avser att presentera
            sitt preliminära förslag för Socialstyrelsen i september 1996.
            Dessförinnan skall också en referensgrupp ha beretts möjlighet
            att komma med synpunkter på förslaget. Jag varken kan eller vill
            föregripa arbetsgruppens slutsatser om den nya utformningen av
            den svenska "koden" eller nu ta ställning till frågan om en fortsatt
            frivillig överenskommelse.
          </note>
          <note>
            Jag har förståelse för Görel Thurdins oro för import av mjölkersättningsprodukter
            vars bruksanvisning och varningstext inte följer kodens föreskrifter.
          </note>
          <note>
            Men också i denna fråga, liksom när det gäller den svenska "kodens"
            legala status, vill jag invänta resultatet av arbetet i den tidigare
            nämnda arbetsgruppen.
          </note>
          <note>
            Mot bakgrund av gruppens slutsatser och förslag kan det eventuellt
            finnas skäl att överväga ytterligare reglering av marknadsföringen
            av bröstmjölksersättningar och andra produkter, som på olika sätt
            kan bara negativa för den naturliga amningsprocessen.
          </note>
          <note>
            Konsekvenserna av en eventuell reglering måste också analyseras
            noga.
          </note>
          <note>
            Sverige agerar internationellt på flera plan. Inom
          </note>
          <note>
            WHO har Sverige varit starkt pådrivande i arbetet med de olika
            resolutioner som har antagits till stöd för kodens efterlevnad
            och dess praktiska tillämpning också i tredje världen. Genom SIDA
            inriktas arbetet i biståndshänseende mot främst tre områden. Inom
            ramen för multilaterala möten i WHO och FN:s barnfond stöder SIDA
            arbetet med att kontrollera efterlevnaden av den internationella
            koden. SIDA stöder i dessa sammanhang en strikt tolkning av koden.
            Bl.a.
          </note>
          <note>
            var SIDA delansvarig för framtagandet av Innocentideklarationen
            år 1990 om främjande av amning. I det bilaterala biståndsarbetet
            bistår SIDA samarbetsländerna med informationsmaterial och kunskapsförmedling
            på övergripande nivå om amningens betydelse. SIDA stöder även
            ett antal frivilligorganisationer.
          </note>
          <note>
            Som exempel kan jag nämna International Baby Food
          </note>
          <note>
            Action Network, det internationella nätverket av amningsorganisationer
            som bl.a. bevakar efterlevnaden av koden och rapporterar överträdelser,
            samt World
          </note>
          <note>
            Alliance för Breast-feeding Action, som samlar representanter
            för multilaterala fora och gör punktinsatser inom olika temaområden
            varje år. SIDA har också via enheten för internationell barnhälsovård
            vid universitetssjukhuset i Uppsala anordnat seminarier om den
            internationella kodens tillämpning i olika länder.
          </note>
          <note>
            Amningsfrekvensen i Sverige har på senare år glädjande nog ökat.
            Sedan år 1991 har andelen ammade barn vid sex månaders ålder stigit
            med nästan
          </note>
          <note>
            15 % till ca 65 %, vilket är anmärkningsvärt då amningsfrekvensen
            redan tidigare var en av de högsta i världen. Den positiva utvecklingen
            beror bl.a. på initiativet om amningsvänliga sjukhus, Baby Friendly
          </note>
          <note>
            Hospitals, som lanserades globalt av Unicef och introducerades
            i Sverige 1992.
          </note>
          <note>
            De amningsvänliga sjukhusen är ett uttryck för den svenska uppföljningen
            här hemma. Utöver det gör de olika ansvariga myndigheterna uppföljning
            inom sina respektive områden. Livsmedelsverket kontrollerar sammansättning,
            kvalitet och märkningskrav på bröstmjölksersättningar. På detta
            område har den internationella koden blivit tvingande genom EU:s
            regler. För reklam och annonsering gäller marknadsföringslagen
            som faller inom Konsumentverkets ansvarsområde. Beträffande kodens
            tillämpning i sjukvården, donationer från industrin, information
            till föräldrar m.m. ligger ansvaret främst på sjukvårdshuvudmännen,
            Socialstyrelsen och Folkhälsoinstitutet.
          </note>
          <note>
            Anf. 9 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Jag tackar socialministern för svaret och har förståelse
            för att statsrådet inte vill föregripa en översyn och utvärdering
            av något förslag från arbetsgruppen just nu. Statsrådet säger
            att det är en förutsättningslös genomgång och uppdatering av de
            tidigare allmänna råden. Då jag har en viss erfarenhet av myndigheters
            istadiga förhållande till sina tidigare antagna allmänna råd,
            har jag inte så där väldigt stor tro på förmågan att ändra och
            ändra till det bättre.
          </note>
          <note>
            Den tilltro jag sätter till det här arbetet är till dem i referensgruppen
            som representerar barn - barnläkare, barnsjuksköterskor, distriktsköterskor,
            dietister och andra som förhoppningsvis företräder barnen och
            deras mödrar.
          </note>
          <note>
            Det är regeringen som har ansvaret för tillämpningen av amningskoden.
            Det är alltså myndigheterna som skall följa de politiska besluten.
            Det är vi politiker som bär ansvaret för att verkligen leva upp
            till internationella konventioner. Det gäller även barnkonventionen
            och t.ex. Riodeklarationen Agenda 21.
          </note>
          <note>
            Jag noterar i sammanhanget att socialministern faktiskt har uttryckt
            att det eventuellt kan finnas skäl att överväga ytterligare reglering
            av marknadsföringen av bröstmjölksersättningar och andra produkter
            och att socialministern inte utesluter att dessa produkter kan
            vara negativa för den naturliga amningsprocessen. Det ger i alla
            fall dem som vill detta i arbetsgruppen litet råg i ryggen.
          </note>
          <note>
            Det är faktiskt barnen amningskoden handlar om, barnen och mödrarnas
            möjligheter att amma sina barn. Alltför ofta blir det på något
            vis på barnmatsindustrins villkor och dess ekonomi som man skall
            ta hänsyn till, och därför skall man förhandla med industrin.
            Man borde i stället egentligen sätta den enskilda människans,
            mödrarnas och familjernas ekonomi i centrum, eftersom amningen
            är det absolut billigaste och mest samhällsekonomiska sättet att
            föda upp ett nyfött barn på.
          </note>
          <note>
            Det är så med amningskoden som med barnkonventionen, att det
            är väldigt lätt att skriva in alla de här sakerna i en konvention,
            men det är väldigt svårt att tillämpa dem. Vi har erfarenheter
            själva. De bör lagregleras om man skall kunna tala om efterlevnad.
          </note>
          <note>
            Där tror jag att vi måste tänka över alla former av internationella
            konventioner, vi bör gå före och visa att världens länder bör
            ta ett så stort ansvar att lagreglera om grundläggande värderingar.
            Internationellt verkar vi för lagstiftning, det vet jag, och då
            måste vi kunna gå före även här hemma och visa hur det bör se
            ut. Det får inte bli på det här området som det har blivit vad
            gäller personminorna, dvs. att andra länder visar större kurage
            än vi, samtidigt som det är barnen som drabbas om vi inte får
            stopp på användningen av dessa minor. Här är det på samma sätt.
            Barnen drabbas om inte ansvariga politiker i alla länder lagstiftar
            och förhindrar en faktiskt hälsofarlig marknadsföring, för det
            är det vi talar om. Marknadsekonomin tar inte automatiskt hänsyn.
            Företagen ser naturligtvis i första hand till sin egen ekonomi.
            Avsikten är att kodtexten i sig i varje land tillämpas utifrån
            landets förutsättningar. Men vi vet att frivilliga överenskommelser
            fungerar dåligt. Här har det fungerat bra därför att vi haft oligopol,
            vi har haft två jämstora företag som konkurrerat. Men i framtiden
            blir det annorlunda. EU-
          </note>
          <note>
            reglerna om kvalitet och sammansättning gäller bara den första
            modersmjölksersättningen, inte den mat som man totalt skall ge
            till barnen.
          </note>
          <note>
            Då vill jag fråga: Vad gör Socialdepartementet aktivt? Är man
            beredd att följa SIDA:s råd och inriktning? Är man beredd att
            verkligen gå i bräschen för att en gång för alla sätta barnet
            och hälsan i fokus när vi diskuterar dessa frågor?
          </note>
          <note type="speaker">
            Anf. 10 BARBRO WESTERHOLM (fp)
          </note>
          <note>
            Herr talman! Jag går in i den här debatten därför att jag var
            med i WHO-arbetet när barnmatskoden kom till. Framför allt var
            avdelningschefen Sven
          </note>
          <note>
            Alsén mycket pådrivande nere i Genève. Sedan har jag med stort
            intresse följt utvecklingen på området.
          </note>
          <note>
            Det är riktigt att vi drev och har drivit frågan väldigt hårt
            i WHO och gått före. Det har varit stora förväntningar på Sverige,
            inte minst från utvecklingsländernas sida.
          </note>
          <note>
            När jag sedan kom hem och vi skulle verkställa beslutet i Sverige
            slog vi pannan i tryckfrihetsförordningen. Pang, sade det bara.
            Vi fann att vi själva, på grund av de grundläggande fri- och rättigheter
            vi har i det här landet, inte kunde ställa upp på koden så som
            vi trodde när vi var nere i Genève. Det ligger bakom det faktum
            att den väg vi fick gå var via allmänna råd, att stödja ideella
            organisationer och andra i strävan att få kvinnor att amma i så
            stor utsträckning som möjligt. Jag har med mig en liten skrift
            Att skydda, främja och stödja amning, som är ett gemensamt uttalande
            från WHO och Unicef. Det finns andra publikationer.
          </note>
          <note>
            Inte minst har Yngve Hofvander drivit tiopunktsprogrammet väldigt
            hårt på våra sjukhus och internationellt för att stimulera amningen.
          </note>
          <note>
            Det här reser en mer principiell fråga, vi kommer tillbaka till
            i tobaksdebatten, om våra grundlagsskyddade fri- och rättigheter,
            som jag som liberal folkpartist naturligtvis värnar väldigt mycket.
            Men friheten kräver också ansvar. När företagen inte visar ansvar
            utan medvetet eller av okunskap - det kan finnas småföretag som
            inte känner till saker och ting tillräckligt - marknadsför varor
            som faktiskt skadar andras hälsa, måste vi hitta en väg att beivra
            det, inte minst med tanke på vad som händer i länder utanför våra
            gränser.
          </note>
          <note>
            Jag har fått ett pressmeddelande
          </note>
          <note>
            "Bröstmjölksersättning hotar barns hälsa i Östeuropa.
          </note>
          <note>
            En ny marknad har nu öppnat sig för fabrikanter av bröstmjölksersättning:
            Östeuropa. Fabrikanterna tränger sig in - på liknande sätt som
            i u-länderna - via hjälpsändningar och gratisprover. Och många
            mammor har valt att sluta amma. Barnens hälsa hotas."
          </note>
          <note>
            Det krävs alltså jätteinsatser för att höja kunskapen hos konsumenterna,
            men det krävs också att vi visar att vi inte kan acceptera detta.
            Det handlar om barns hälsa. Det här skall, precis som Görel Thurdin
            säger, ses i ett barnperspektiv. Jag har sett nappflaskor som
            har marknadsförts med bröstmjölksersättningspulver i Afrika som
            ser ut som giraffer och elefanter. Man skall då suga i någon ända
            av plastdjuret.
          </note>
          <note>
            För det första är det svårt att få rent vatten, för det andra
            går det inte att göra flaskorna rena ordentligt.
          </note>
          <note>
            De är rena bakteriebomben för barnen.
          </note>
          <note>
            Vi är medvetna om dessa risker. Därför måste vi lägga på ett
            kol för att se hur vi kan komma åt detta med bevarande av yttrandefrihet
            och tryckfrihet som ju är avsedda för andra ändamål än att missbrukas
            i marknadsföringssammanhang. Jag skulle gärna vilja höra något
            om detta.
          </note>
          <note>
            Anf. 11 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Jag skall inte ens låtsas att jag kan den här frågan
            så väl som de två kvinnor som jag nu debatterar med. De har lång
            erfarenhet av den här frågan och mycket kunskaper. Det som jag
            kan säga i dag är att vi naturligtvis måste avvakta arbetsgruppens
            arbete. Jag vill inte gå in i några detaljer och föregripa det
            arbetet, vilket också Görel Thurdin uttryckte förståelse för.
          </note>
          <note>
            Till att börja med vet jag att den här frågan återigen var uppe
            på Världshälsoorganisationens möte som pågår i Genève. Vi följer
            naturligtvis detta med stort intresse, och där det behövs tar
            vi också en aktiv del. Jag tycker att det allra viktigaste är
            att vi går före på så sätt att vi kan tjäna som förebild, t.ex.
            internationellt. På det här området förbättrar vi alla våra siffror
            och resultat.
          </note>
          <note>
            Lagen är ju inte ett självändamål, och kan vi nå bra resultat
            utan att lagreglera i varenda detalj så är det att föredra. Men
            det är viktigt att samtidigt hålla ögonen på just sådana företeelser
            som Barbro Westerholm nämnde. Vad sker i det tidigare Östeuropa
            och länderna där? Hur hittar man nya vägar som vi i internationella
            fora behöver fästa ännu större uppmärksamhet på och kontrollera
            på ett ännu bättre sätt?
          </note>
          <note>
            Jag kan utan vidare säga att om det är något ytterligare som
            Socialdepartementet kan göra, så skall vi göra det. Här är ännu
            en entusiast för amning, så det behöver ni i alla fall inte vara
            bekymrade över.
          </note>
          <note>
            Anf. 12 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Det var väldigt positivt att höra socialministern
            uttrycka grundläggande värderingar som vi alla måste leva efter.
            Där måste vi kvinnor hjälpas åt över hela världen för att föra
            fram barnperspektivet och för att få dessa grundläggande värderingar
            uttryckta i lagstiftning.
          </note>
          <note>
            Barbro Westerholm har tagit upp en mycket viktig fråga. Vi stöter
            ju på tryckfrihetsförordningen så fort det gäller barn, vare sig
            det är fråga om barnpornografi eller barns hälsa. Vi måste bestämma
            oss för vilket förhållningssätt som vi skall ha.
          </note>
          <note>
            Det är intressant att det inte bara är amningskoden som behandlar
            dessa saker. Detta finns ju uttryckt även i barnkonventionen.
            Det pågår också en översyn av den, där man skall se på hur lagstiftningen
            efterlevs. I artikel 6 finns bl.a. uttryckt att man skall säkerställa
            barnens överlevnad och utveckling. Det första tiden är ju avgörande
            för att barnet inte skall få ett felaktigt immunsystem, allergier
            eller andra besvär under sin levnadstid som hämmar barnets utveckling.
          </note>
          <note>
            Sedan finns det ett intressant aktstycke som man inte tänker
            så mycket på. Det är Agenda 21 från Riokonferensen. I Agenda 21
            finns det ett särskilt kapitel om barnen. Vi skall ha en hållbar
            utveckling, och det innebär dessutom en hållbar foster- och spädbarnstid.
          </note>
          <note>
            Vidare står det om barnen och deras rätt till god hälsa och god
            miljö. Det finns också ett särskilt kapitel om kvinnor. Vi har
            ställt oss bakom ett åtgärdsprogram som har med hälsovård att
            göra. Det skall omfatta hälsovård i samband med barnafödande.
            Denna hälsovård skall vara kvinnoinriktad och kvinnostyrd -
          </note>
          <note>
            det måste man också komma ihåg. Programmen skall ge möjlighet
            för kvinnor att amma sina barn åtminstone under de första fyra
            första månaderna efter födseln.
          </note>
          <note>
            Det har väldigt stor betydelse i andra länder, men vi vill ju
            helst att amningen skall pågå längre, eftersom inte barnets immunsystem
            betraktas vara färdigutvecklat förrän ungefär vid sex månaders
            ålder. Om amningen avbryts tidigare kan det alltså uppstå fel.
          </note>
          <note>
            Därför ställer jag frågan: Kommer socialministern också att aktivt
            verka för att barnkonvetionen och
          </note>
          <note>
            Agenda 21 kopplas till amningskoden och för att detta blir verklighet?
            Jag tror att det är viktigt att göra en sammankoppling så att
            man får ett helhetsperspektiv.
          </note>
          <note>
            I artikel 24 i barnkonventionen står det att man skall säkerställa
            så att alla grupper i samhället får information om och har tillgång
            till undervisning om barnhälsovård, näringslära och fördelarna
            med amning, hygien och ren miljö. Då vill jag fråga: Tillämpar
            vi detta i Sverige? Undervisar vi om det på det sätt som det uttrycks
            i barnkonventionen? Det här är intressant. Följer vi upp detta
            så att alla verkligen får information, inte bara de som är specifikt
            intresserade?
          </note>
          <note>
            Vi i Sverige utgör väldigt mycket en norm för utvecklingsländerna.
            De strävar mot det som vi har.
          </note>
          <note>
            Industrierna utnyttjar hela tiden utvecklingsländernas svagheter
            och brist på regelverk, brist på uppföljningssystem, brist på
            juridisk kompetens, brist på demokrati och människornas brist
            på möjligheter att välja. Nestlé har stämt indiska staten därför
            att man anser att grundlagen i Indien inte efterföljs. Man vill
            gå hårdare fram. Då frågar jag mig: Vilka jurister har de fattiga
            mödrarna att ta till mot ett jätteföretag som
          </note>
          <note>
            Nestlé? Det är ju skamligt när industrin uppträder på det viset.
            Det blir ju inte bättre i öststaterna, Kina eller där det verkligen
            kommer att finnas ett stort behov. Det är en viktig diskussion
            som vi för här.
          </note>
          <note type="speaker">
            Anf. 13 BARBRO WESTERHOLM (fp)
          </note>
          <note>
            Herr talman! Jag skall inte bli långrandig. Jag tolkar socialministern
            så att vi är på samma linje alla tre som debatterar den här frågan.
            Vi vill att barn skall få en bra start i livet, och det får de
            genom att ha tillgång till amning och inte genom en konstlad föda.
          </note>
          <note>
            Det enda jag vill tillägga är att jag tror att man behöver arbeta
            med lagstiftning, via myndigheter och sjukhus men också via ideella
            organisationer. Många
          </note>
          <note>
            - Amningshjälpen och andra som finns ute i världen -
          </note>
          <note>
            av dessa lever ju på sparlåga. Finns det här någon prioritering
            när det gäller att satsa på stöd till ideella nätverk, t.ex. via
            SIDA?
          </note>
          <note>
            Anf. 14 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Jag tycker att Görel Thurdin gör en bra koppling.
            Kan vi påbörja arbetet ännu tidigare har jag alls ingenting emot
            det. Vi kan kanske se över om vi kan hänvisa till Agenda 21 på
            ett bättre sätt. Detta gäller naturligtvis också barnkonventionen.
            Jag tycker att det är viktigt att göra en starkare sammankoppling
            av frågan och sätta in den i ett större sammanhang.
          </note>
          <note>
            Genom de internationella fora där vi är representerade och genom
            SIDA skall vi naturligtvis se till att man jobbar effektivt med
            dessa frågor. Jag vet inte hur det är med bidrag till frivilligorganisationerna,
            men den frågan får jag ta med mig tillbaka till departementet
            och se om vi kan göra någonting ytterligare. Jag vet att Amningshjälpen
            fyller en viktig funktion för alla mammor som kan ha problem med
            amningen.
          </note>
          <note>
            Sedan vill jag säga att jag nog tycker att vi i dag lever upp
            till målen att informera om amning. Det finns amningskliniker
            och många förlossningsavdelningar där man verkligen arbetar oerhört
            hårt med amning. Det var inte så längesedan jag själv fick barn,
            och jag tycker att informationen fungerar oerhört väl.
          </note>
          <note>
            Vi har en bra omsorg när det gäller dessa frågor i den svenska
            sjukvården och barnavården - absolut.
          </note>
          <note>
            Anf. 15 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Också jag vet att amningen har ökat.
          </note>
          <note>
            Jag har ett eget litet barnbarn som jag har följt, och jag ser
            att mammorna i dag utifrån det stöd och den information som de
            får anstränger sig för att försöka amma så länge som möjligt just
            av omtanke om barnen. Men det är inte detta som jag talar om,
            utan jag anser att alla skall ha den informationen så att ansvaret
            för barnens hälsa genomsyrar tänkandet hos industrimagnater och
            andra. Det är detta som jag är ute efter.
          </note>
          <note>
            Det hålls ju seminarier där det lämnas information och bjuds
            in till samtal, för dialog är ju väldigt viktigt.
          </note>
          <note>
            Men jag tänker också på det som Barbro Westerholm och även socialministern
            tog upp om nätverk och frivilligorganisationernas betydelse. För
            utvecklingsländerna har frivilligorganisationerna en enorm betydelse.
          </note>
          <note>
            När det gäller amningskoden och WHO:s arbete är det väldigt viktigt
            att det skapas starka nätverk, så att just frivilligorganisationerna
            får möjlighet att genomsyra utvecklingsländerna på detta område
            och att de kanske också får resurser för att informera och utbilda.
            Det kan hända att detta redan finns i SIDA:s program, men det
            är viktigt att man i biståndsarbetet gör dessa kopplingar till
            barnkonventionen och Agenda 21 med det helhetsperspektiv som vi
            gör här hemma.
          </note>
          <note>
            Jag uppskattar denna diskussion, för jag uppfattar att socialminister
            Margot Wallström har ett öppet sinne inför frågorna och en stor
            ödmjukhet men också en stark vilja att leva upp till de grundläggande
            värderingar som jag tror att vi har gemensamt. Därför önskar jag
            lycka till med att verkligen ta strid för dessa grundläggande
            värderingar. Vi skall ge stöd här från riksdagen, om vi ser den
            utvecklingen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1995/96:145 om ökad valfrihet för
            medborgarna
          </note>
          <note>
            Anf. 16 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Gunnar Hökmark har i en interpellation frågat statsministern
            om regeringen avser att lägga fram förslag innebärande en i samhällslivet
            i dess helhet ökad valfrihet för medborgarna. Frågan har överlämnats
            till mig.
          </note>
          <note>
            Låt mig inledningsvis kommentera en fråga som
          </note>
          <note>
            Gunnar Hökmark anger vara grundläggande, nämligen om regeringen
            ser det som ett problem att många människor inte kan påverka sin
            livssituation. För oss i regeringen är denna fråga självklart
            grundläggande.
          </note>
          <note>
            Det handlar om alla människor som inte kan påverka sin livssituation
            på grund av arbetslöshet. Det handlar också om andra utsatta grupper
            som genom t.ex. sjukdom, funktionshinder, ekonomiska problem och
            segregationseffekter har svårigheter att påverka sin livssituation.
            Ekonomisk trygghet är grundvalen för oberoende och frihet.
          </note>
          <note>
            Valfrihetsbegreppet har i hög grad kommit att handla om möjligheten
            att välja mellan offentlig och privat utförare av olika tjänster.
            Men valfrihetsbegreppet rymmer också andra och många gånger mer
            avgörande aspekter för den enskilde. Jag tänker då på möjligheten
            till inflytande och medbestämmande över vissa aktuella verksamheter,
            t.ex. service och vård.
          </note>
          <note>
            Låt mig också slå fast mitt partis utgångspunkt, att välfärden
            också fortsättningsvis skall vara offentligt finansierad med skattemedel
            men att driftsformerna kan behöva förnyas och utvecklas. De senaste
            årens framväxt av privata vårdgivare, entreprenörskap och kooperativ
            har inneburit en större mångfald och bättre möjligheter att anpassa
            samhällets olika tjänster till medborgarnas skiftande behov.
          </note>
          <note>
            Framväxten av alternativa driftsformer inom barnomsorgen har
            varit omfattande under hela 1990-talet.
          </note>
          <note>
            År 1994 fanns närmare 47 000 barn inskrivna i privata förskolor
            och fritidshem, vilket är nästan tre gånger så många som år 1990.
            Privat drivna verksamheter kan berika barnomsorgen och bidra till
            en positiv utveckling. En grundläggande förutsättning är dock
            att utbyggnaden av den privata barnomsorgen inte leder till segregering,
            t.ex. genom avgiftssättning och intagningsregler som får styrande
            effekter på föräldrarnas val av verksamhetsform. Kommunerna har
            i dag också frihet att lämna bidrag till enskild förskoleverksamhet
            och skolbarnsomsorg.
          </note>
          <note>
            Ett centralt mål för hälso- och sjukvården är att stärka patientens
            ställning. Möjligheten att välja vårdgivare är en viktig aspekt
            i patientinflytandet.
          </note>
          <note>
            Lika viktigt för patienten är att själv få medverka i val av
            behandlingsmetod när den medicinska vården erbjuder alternativ.
            Kommittén om hälso- och sjukvårdens finansiering och organisation
            - HSU 2000 -
          </note>
          <note>
            skall enligt tilläggsdirektiv överväga åtgärder som kan vidtas
            för att stärka patientens ställning i hälso- och sjukvården. Vårdgarantin
            ligger kvar och har i den senaste överenskommelsen med Landstingsförbundet
            vidgats med syfte att dels öka tillgängligheten till sjukvårdsorganisationen,
            dels att garantera vissa kroniskt sjuka en likvärdig vård över
            hela landet.
          </note>
          <note>
            Två grundläggande begrepp inom handikappolitiken är valfrihet
            och integritet. Handikappreformen har som grundläggande syfte
            att ge funktionshindrade möjligheter till ökat inflytande och
            bestämmande över det dagliga livet. Lagen om stöd och service
            till vissa funktionshindrade (LSS) ger rätt till flera olika insatser.
            Särskilt bestämmelsen om personlig assistans har gett funktionshindrade
            bättre möjligheter till ett självständigt liv. Valfriheten och
            integriteten för denna grupp har ökat genom handikappreformen,
            men fortfarande fordras åtgärder, inte minst på tillgänglighetsområdet,
            för att funktionshindrade skall tillförsäkras full delaktighet
            och jämlikhet.
          </note>
          <note>
            I regeringens proposition om äldreomsorgen inför
          </note>
          <note>
            90-talet (prop. 1987/88:176) lyftes valfriheten fram som en viktig
            och grundläggande princip. Möjlighet att bo kvar i sin invanda
            miljö skall ges även dem med omfattande behov av omsorg och vård.
            Man skall också kunna välja att flytta till en särskild boendeform
            när behovet av närhet till kompetent vårdpersonal känns angelägnare
            än att bo kvar i den egna bostaden.
          </note>
          <note>
            I det stadium av livet när den yttre valfriheten börjar begränsas
            av ålderskrämpor och funktionshinder är det väl så viktigt att
            kunna påverka utformningen av den dagliga omsorgen och att bli
            bemött med respekt och värdighet. På äldreområdet har ÄDEL-reformen
            gett ökade möjligheter att förverkliga målen om valfrihet genom
            att kommunerna ålagts ett samlat ansvar för en mångfald olika
            vårdformer.
          </note>
          <note>
            För mig är det viktigt att valfriheten ökar, i betydelsen att
            människor skall ha rätt till inflytande över utformning och innehåll
            i olika sociala tjänster, och detta oavsett driftsform. Jag vill
            samtidigt betona att utvecklingen inom detta område inte har avstannat
            och att en del onödiga hinder för förnyelse och ökade valmöjligheter
            har undanröjts.
          </note>
          <note type="speaker">
            Anf. 17 GUNNAR HÖKMARK (m)
          </note>
          <note>
            Herr talman! Jag skall be att få tacka för socialministerns svar
            på min interpellation. Det är ett långt men - jag får be om ursäkt
            - rätt teknokratiskt svar, som egentligen inte tar upp den faktiskt
            grundläggande frågan om regeringen tycker att man skall se till
            att människor själva på sina egna villkor skall kunna välja de
            olika alternativ i livet som är viktiga. Det gäller barnomsorgen,
            skolan och sjukvården m.m.
          </note>
          <note>
            Egentligen ger socialministern ett mycket tydligt svar, nämligen
            att det inte skall vara någon egentlig valfrihet. Hon säger det
            inte rent ut, men i slutet av sitt svar konstaterar hon att "---
            valfriheten ökar, i betydelsen att människor skall ha rätt till
            inflytande över utformning och innehåll i olika sociala tjänster
            -
          </note>
          <note>
            --".
          </note>
          <note>
            Herr talman! Det är ingen som kan ha något emot att människor
            skall ha möjlighet till inflytande eller kunna utforma olika sociala
            tjänster. Men det är inte det som frågan gäller, utan det gäller
            om man själv skall kunna sitta med familjen hemma vid köksbordet
            och resonera och då veta vad man skall välja och att man kan välja.
            Man väljer inte en skola bara för att en annan skola är sämre,
            anses vara dålig eller inte tillräckligt bra, utan för att man
            faktiskt känner att en viss skola är bäst för de egna barnen.
            Motsvarande gäller beträffande barnomsorgen.
          </note>
          <note>
            Frågan handlar inte om offentligt eller privat, utan frågan är
            om enskilda människor själva skall kunna välja på sina egna villkor.
            Då krävs det en lång rad olika alternativ, som därmed också blir
            privata men som måste kunna ha likvärdiga villkor.
          </note>
          <note>
            Regeringen och socialdemokraterna förstår inte riktigt vad som
            rör sig i vårt samhälle när det gäller människors behov av att
            välja. Det gäller värdigheten och att inte behöva stå vanmäktig
            inför olika situationer. Man måste inse att det måste finnas många
            alternativ, därför att det finns inte ett sätt att lösa saker
            och ting, som är det enda rätta.
          </note>
          <note>
            Jag tror att ni i allt kongresstryck och i alla interna politiska
            diskussioner förlorar litet grand av det som jag tror att personen
            Margot Wallström mycket väl skulle kunna se. Ni driver inte frågor,
            utan har tvärtom återställt under den period ni har suttit vid
            makten.
          </note>
          <note>
            Det är litet grand betecknande att de förnyelser som socialministern
            pekar på när det gäller ökat antal platser inom annan barnomsorg
            än den offentliga i grunden är reformer som genomfördes under
            en annan regeringstid. Dessa försöker ni förhindra, för vi ser
            ju i dag att det inte sker någon utveckling.
          </note>
          <note>
            I grunden finns det också en tragedi i detta därför att vi i
            en tid av krympande ekonomi ser - om anledningen kan det föras
            många olika resonemang - att man i t.ex. Stockholms läns landsting
            drar ned på sjukvården i ivern att hålla fast vid alla andra verksamheter.
            Samtidigt stänger man inom andra olika områden människors möjligheter
            att välja andra alternativ än de som det offentliga erbjuder.
            Det är ett slags dubbel social nedrustning när man drar ned på
            vissa viktiga och mycket centrala verksamheter men inte tillåter
            en frihet för människor att välja något annat och en process där
            andra alternativ växer fram.
          </note>
          <note>
            Därför skulle jag vilja fråga socialministern om hon och regeringen
            avser att göra någonting så att vi får en utveckling som innebär
            att fler och nya alternativ kan växa fram på basis av det som
            enskilda människor och familjer själva vill välja. Det är den
            centrala frågan, och det är den som jag tycker vi skall resonera
            om.
          </note>
          <note>
            Anf. 18 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Det här är, som säkert alla åhörare redan har förstått,
            en i allra högsta grad ideologisk fråga. Man måste nog börja med
            att fundera över själva begreppen: frihet, valfrihet. Frihet till
            vad?
          </note>
          <note>
            Frihet för vem? Det är de klassiska frågor som man måste ställa
            sig. Kanske måste man också resonera kring skillnaden mellan formell
            och reell frihet. Man kan säga: Du är fri att välja vilket liv
            du vill - men hur fri är i realiteten den som t.ex. är arbetslös
            eller svårt sjuk eller har andra problem i samhället? Var stannar
            friheten, eller vad blir det av den?
          </note>
          <note>
            Det är alls inte så att detta är en okänd diskussion för oss
            i regeringen. Tvärtom förs den med stor kraft i vårt parti. Inte
            minst på den senaste kongressen var det här en viktig fråga. Gunnar
            Hökmark känner säkert igen hela diskussionen om det som brukar
            kallas egenmakt och hela resonemanget om förnyelse. Det är en
            diskussion som handlar om hur man kan stärka människors självkänsla
            och deras möjligheter att påverka sitt liv, så att de kan känna
            att de kan välja.
          </note>
          <note>
            Jag har förstås här i debatten koncentrerat mig på det område
            som jag är ansvarig för. Jag tycker också att jag har angett på
            vilka områden vi kan gå vidare, områden där vi redan har öppnat
            för en utveckling.
          </note>
          <note>
            Det handlar om att stärka patientens ställning. Det är ett område
            där vi redan har en öppen attityd när det gäller valfrihet och
            möjligheten att ta fram olika alternativ.
          </note>
          <note>
            Min fråga tillbaka till Gunnar Hökmark är: Blir det större frihet,
            blir det fler alternativ med Moderaternas förslag om att skära
            ner statsbidragen till kommuner och landsting med 14, 17 respektive
            18 miljarder under de kommande tre åren? Detta är förslag som
            ni lägger fram i era motioner.
          </note>
          <note type="speaker">
            Anf. 19 GUNNAR HÖKMARK (m)
          </note>
          <note>
            Herr talman! Där kom slagorden ur valhandboken fram igen. Innan
            vi lämnar den delen vill jag bara påminna Margot Wallström om
            att ni före valet, under valkampanjen, höll på med exakt samma
            sak och försökte skrämma väljarna med vilka besparingar vi ville
            genomföra, och sedan genomförde ni själva i stort sett den typ
            av besparingar som ni tidigare hade sagt skulle innebära en slakt
            av välfärden. Var litet försiktig med orden, och försök resonera
            om det som är de intressanta sakfrågorna.
          </note>
          <note>
            Detta är självfallet, som Margot Wallström säger, en ideologisk
            fråga. Det är en ideologisk fråga, men det behöver inte leda till
            att man gör den till flum.
          </note>
          <note>
            Man måste ju kunna resonera om vad som faktiskt gör att människor
            får en ökad makt över sin egen vardag.
          </note>
          <note>
            För den delen behöver man emellertid inte förlora sig i resonemang
            om reell och formell frihet. Jag skulle vilja påstå att har man
            ett system där alla oavsett inkomst har en möjlighet att välja
            mellan olika skolformer och olika skolor är det i allra högsta
            grad en reell frihet. Detta har visat sig mycket tydligt på så
            sätt att vi under ett antal år har fått en snabb utveckling av
            många olika friskolor och att många elever också går i friskolorna.
            Det är en reell frihet, skapad genom en formell förändring. Men
            nu skall Socialdemokraterna sätta stopp för den möjligheten.
          </note>
          <note>
            Framväxten av olika alternativ inom barnomsorgen är självfallet
            en följd av en lagstiftning som gav alla föräldrar lika stora
            möjligheter. I system där man inte tillåter likvärdiga villkor
            mellan det offentligas alternativ och olika privata alternativ
            blir valfriheten som allra mest beskuren för den arbetslöse, för
            låginkomsttagaren eller för den som bor i de mindre gynnsamma
            områdena. I den bemärkelsen var det en mycket intressant sak som
            Maktutredningen en gång i tiden visade, nämligen att det är i
            de delar av Sverige där den offentliga sektorn som allra mest
            dominerar människors vardag som vanmakten också är den allra största.
          </note>
          <note>
            Jag vill därför än en gång fråga Margot Wallström, inte minst
            därför att socialministern refererade till diskussionen på den
            egna partikongressen: Vad vill ni göra för att föräldrar, elever
            och familjer skall kunna få en större möjlighet att välja men
            också - och det är lika viktigt - för att lärare, sjukvårdspersonal
            och barnomsorgspersonal skall känna och veta att de kan starta
            olika alternativ och att de kan få fullt utlopp för sin egen professionalitet
            och också sin vilja att förändra? Det är nämligen slående att
            det i de stora hierarkierna och i de stora strukturerna är svårt
            att skapa någonting nytt.
          </note>
          <note>
            Margot Wallström borde ta den här frågan på allvar och inte bara
            se detta som en slagordsdebatt. Det är nämligen rätt talande att
            väldigt många nya alternativ och mycket ny utveckling inom områden
            som jag tror att Margot Wallström är intresserad av och tycker
            är viktiga har kunnat växa fram på grund av att det har funnits
            ett växande utrymme för alternativt nytänkande och privata initiativ.
          </note>
          <note>
            Nu vill jag ställa frågan: Avser ni att göra något för att det
            skall bli lättare för privata initiativ att växa fram inom olika
            områden och under villkor som gör att människor själva kan välja,
            utan att behöva gå omvägen över Margot Wallström eller mig eller
            andra politiska instanser? Det är en ideologisk fråga, och just
            därför är det viktigt att den blir tydliggjord. Frågan finns där,
            och jag skulle vilja att vi kunde diskutera den utan olika slagord
            om forna tider och framtiden.
          </note>
          <note>
            Anf. 20 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Tyvärr, Gunnar Hökmark, är det inte slagord. Det
            är heller ingenting som ligger långt tillbaka i tiden. Detta är
            den motion med mycket konkreta förslag som Moderaterna har väckt
            här i riksdagen bara för en kort tid sedan om hur man vill behandla
          </note>
          <note>
            Sveriges ekonomi under de kommande tre åren. Det är inga slagord.
            Det är mycket konkreta förslag, som var och en kan läsa sig till.
            Då undrar jag: Hur kan man uppnå större valfrihet, större valmöjligheter
            inom t.ex. vården och omsorgen om gamla människor ute i kommunerna,
            om man skär med så här mycket?
          </note>
          <note>
            Jag tror att det allra viktigaste som den här regeringen kan
            göra för att stärka människors självtillit, för att öka deras
            möjligheter att välja sina egna livsvillkor och påverka det samhälle
            som de lever i, det är att bekämpa arbetslösheten. Om det är något
            som skapar sociala klyftor, som skapar en dålig självtillit och
            som också skapar ohälsa - som vi redan har pratat om - så är det
            arbetslöshet.
          </note>
          <note>
            Det andra vi kan göra är att se till att överbrygga de stora
            kunskapsklyftor som är på väg att växa fram.
          </note>
          <note>
            Det är därför vi säger att vi under de närmaste åren skall genomföra
            en utbildningsrevolution. Vi satsar mer än 10 miljarder på att
            skaffa fler utbildningsplatser för att se till att människor får
            utbildning och en bra bas att stå på. Om det är något som skapar
            den överblick som behövs för att man skall kunna välja och kunna
            påverka sin egen tillvaro, så är det utbildning och information
            och förmågan att hantera detta.
          </note>
          <note>
            Det där är basen för allt det som vi vill göra för att skapa
            reell och inte bara formell valfrihet och frihet för människor.
          </note>
          <note>
            Men man kan inte koppla bort den här frågan från resonemanget
            om resurser, för om vi inte har obegränsat med resurser måste
            vi föra en diskussion om hur resurserna skall fördelas. Hur skall
            vi fördela de resurser som går till skolan, till utbildningen
            eller till vården? När det gäller den fria läkaretableringen upptäckte
            vi t.ex. att de områden där valfriheten blev störst var storstäderna,
            där väldigt många läkare valde att etablera sig utifrån valet
            av bostadsort. Det var alltså det som styrde i stället för människors
            behov.
          </note>
          <note>
            Det här är en ideologisk fråga just därför att Moderaternas ståndpunkt
            bygger på synsättet att allting kan göras till en marknad, att
            också vård, omsorg och utbildning kan vara föremål för ett renodlat
            marknadstänkande. Där är valfriheten slagordet nr 1.
          </note>
          <note>
            Men allt kan inte förvandlas till en marknad. Jag tycker att
            demokratibegreppet är desto viktigare. Hur kan man känna att man
            är med och påverkar? Hur kan man känna att det man säger och tycker
            spelar en roll för en själv och för samhället? Många gånger önskar
            jag också att det är där man skulle starta en sådan debatt, om
            hur vi arrangerar, hur vi fattar beslut så att vi kan ta ännu
            ett steg mot ett demokratiskt samhälle.
          </note>
          <note>
            Det är först i ett demokratiskt samhälle som vi kan ha en reell
            frihet och en frihet för alla.
          </note>
          <note type="speaker">
            Anf. 21 GUNNAR HÖKMARK (m)
          </note>
          <note>
            Herr talman! Först skall jag ta tag i det som sagts om slagord
            i debatten. Jag tycker att Margot Wallström, inte minst i sitt
            nya ämbete, borde titta tillbaka och fundera över hur det kunde
            komma sig att vårdköerna försvann under den tid som den för henne
            förhatliga politiken praktiserades, medan de nu växer.
          </note>
          <note>
            Hur kan det komma sig att det nu genomförs rekordstora nedskärningar
            inom sjukvården, i t.ex.
          </note>
          <note>
            Stockholms läns landsting, under den politik som hon administrerar,
            på grund av att man där skall hålla i gång alla andra verksamheter
            också, i stället för att koncentrera sig på de viktiga?
          </note>
          <note>
            Jag vill säga en sak till Margot Wallström. Det stora problemet
            med välfärden i dag är inte fördelningen mellan det offentliga
            och privata, utan det stora problemet är att vi nu har hamnat
            i en situation där alla våra resurser krymper och där arbetslösheten
            växer. Det är det stora bekymret. Det skall kommas ihåg, med tanke
            på att det inte är länge sedan det fanns företrädare för regeringen
            som här i kammaren sade att problemen nu är lösta och att man
            har fixat ekonomin. Det sade man när man hade surfat vidare på
            en ekonomisk uppgång som var av rätt ordentligt slag, som berodde
            på många olika saker.
          </note>
          <note>
            Jag går tillbaka till det jag har interpellerat om.
          </note>
          <note>
            Vad vi föreslår är t.ex. införandet av en nationell skolpeng.
            Det är bl.a. därför som Margot Wallström kan tricksa med siffrorna
            här. Den nationella skolpengen innebär självfallet mycket ökad
            valfrihet. Vi har också inom en lång rad andra områden föreslagit
            både skattesänkningar och andra förändringar som syftar till att
            ge människor valfrihet.
          </note>
          <note>
            Men det som denna debatt har visat är dels att
          </note>
          <note>
            Wallström och regeringen inte gärna vill tala om valfrihetsfrågorna
            utan vill tala mest om annat, dels att man inte har någon beredskap
            att resonera om det som innebär den dubbla sociala nedrustningen.
            Det är tragiskt, men det är också tråkigt för den framtidsdebatt
            som vi borde ha.
          </note>
          <note>
            Anf. 22 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Gunnar Hökmark frågar varför köer försvann och varför
            man kunde genomföra reformer under de borgerliga åren. Ja, det
            kanske berodde på att statsskulden fördubblades, arbetslösheten
            tredubblades och budgetunderskottet fyrdubblades under samma period.
            Det är det vi i den regering som kom därefter nu får vara med
            och betala.
          </note>
          <note>
            Blir det större utbud därför att man har en skolpeng? Blir det
            större valfrihet? Det är just uttryck för det som jag sade förut,
            dvs. att man skall göra allting till en marknad, dit man skall
            gå och köpa tjänsterna.
          </note>
          <note>
            Gör också skolan till en marknad! Gör vården till en marknad!
            Gör också en vårdpeng, där man skall gå ut och köpa tjänsterna!
            Blir det fler tjänster på grund av det? Blir det större valfrihet,
            och för vilka blir det i så fall större valfrihet? Det är återigen
            anledning att ställa de grundläggande frågorna: Frihet till vad,
            och frihet för vem?
          </note>
          <note>
            Jag tycker självfallet att vi skall göra allt för att stärka
            människors ställning. Man skall se till att man ordnar det så
            i samhället att människor kan känna att de är respekterade, att
            de kan leva ett värdigt liv, att de kan försörja sig, att de har
            möjlighet att påverka sin egen tillvaro och samhället.
          </note>
          <note>
            Jag tycker att vi i varje verksamhet som vi har ansvar för skall
            se hur vi kan ordna det så att det blir ett större inflytande,
            så att det blir mer demokratiskt, så att människor har bättre
            möjligheter att välja. Jag har angett några av de åtgärder som
            vi vidtar inom just mitt departements ansvarsområde, och där skall
            vi naturligtvis gå vidare. Men se upp med tillämpningen, så att
            vi inte gör allt till en marknad! Jag tycker bara att det som
            Göran Persson sade under kongressen var helt riktigt, nämligen
            att människovärdet är större än marknadsvärdet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1995/96:198 om förbud mot tobaksreklam
          </note>
          <note>
            Anf. 23 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Barbro Westerholm har frågat mig om regeringen avser
            dels att ta initiativ till förbud mot kvarvarande direkt tobaksreklam,
            dels att föreslå förbud mot indirekt tobaksreklam. Hon har också
            frågat mig om regeringen kommer att ge sitt fulla stöd till det
            vilande förslaget till EG-direktiv om förbud mot både direkt och
            indirekt tobaksreklam.
          </note>
          <note>
            I samband med riksdagens beslut med anledning av regeringens
            proposition 1993/94:98 Vissa ändringar i tobakslagen gav riksdagen
            regeringen till känna att frågan om förtäckt tobaksreklam skyndsamt
            måste utredas (bet. 1993/94:SoU17, rskr. 1993/94:149).
          </note>
          <note>
            Regeringen beslutade i september 1994 om direktiv
          </note>
          <note>
            (dir. 1994:88) med uppdrag till en särskild utredare att utreda
            frågan om möjligheterna att införa förbud mot indirekt tobaksreklam
            och utforma förslag till lagreglering.
          </note>
          <note>
            Utredningen överlämnade sitt betänkande (SOU
          </note>
          <note>
            1995:114) till regeringen i november 1995. Sammanfattningsvis
            innebär utredarens förslag att det i vårt land skulle kunna införas
            lagregler om att begränsa sådan indirekt tobaksreklam som innebär
            att kända tobaksnamn används på varor och tjänster utanför tobaksområdet.
            Men utredaren föreslår inte någon lagreglering av övriga former
            av indirekt reklam. Det gäller alltså produktplacering och att
            tobaksvaror omnämns i tidningsartiklar. Förbud för dessa reklamformer
            skulle, menar utredaren, medföra betydande ingrepp i yttrandefriheten
            och svårbemästrade tillämpningsproblem.
          </note>
          <note>
            Betänkandet har remissbehandlats. Inom Socialdepartementet skall
            nu remissinstansernas synpunkter ställas samman och analyseras
            närmare. Det är min och regeringens avsikt att mot bakgrund av
            detta redovisa ett ställningstagande för riksdagen under hösten
            1996.
          </note>
          <note>
            Under beredningsarbetet kommer vi inom departementet också att
            överväga den direkta reklamen.
          </note>
          <note>
            Bestämmelser om förbud mot reklam av detta slag finns redan i
            tobakslagen (1993:581, 12 §). De innebär att tobaksvaror inte
            får marknadsföras genom kommersiella annonser i periodiska eller
            andra jämförbara tidskrifter på vilka tryckfrihetsförordningen
            är tillämplig och inte heller i radio- och TV-program.
          </note>
          <note>
            När det gäller annan marknadsföring sägs i lagen att näringsidkaren
            skall iaktta särskild måttfullhet -
          </note>
          <note>
            reklamen eller annan marknadsföring får inte "vara påträngande,
            uppsökande eller uppmana till bruk av tobak". Det är just detta
            måttfullhetskrav i den nuvarande tobakslagen som vi skall fundera
            närmare på.
          </note>
          <note>
            Jag kan inte utesluta att bestämmelserna eventuellt kan behöva
            skärpas.
          </note>
          <note>
            Vad gäller regeringens ståndpunkt till förslag om
          </note>
          <note>
            EG-direktiv redovisas och förankras självfallet denna i riksdagens
            EU-nämnd. Frågan har nyligen behandlats där inför det ministermöte
            som ägde rum för någon vecka sedan. Det förslag till EG-direktiv
            som kommissionen lade fram år 1992 och som bromsats av en blockerande
            minoritet har Sverige i princip varit positivt till och ansett
            vara värt att diskutera vidare.
          </note>
          <note>
            När det gäller förbud mot indirekt tobaksreklam har
          </note>
          <note>
            Sverige hittills intagit en något avvaktande, om än positiv,
            hållning på grund av att förutsättningarna för att införa ett
            sådant förbud i svensk rätt inte varit klarlagda. Vi har hänvisat
            till den utredning om indirekt tobaksreklam som nu är slutförd.
          </note>
          <note>
            Sammanfattningsvis är alltså mitt svar till Barbro
          </note>
          <note>
            Westerholm att regeringen avser att redovisa ett ställningstagande
            om tobaksreklam för riksdagen under innevarande år. Detta kommer
            att beröra den indirekta reklamen, men eventuellt också frågan
            om måttfullhetskravet i nuvarande lagreglering av den direkta
            reklamen. När det gäller tobaksfrågornas hantering inom EU har
            regeringen självfallet ingen annan ståndpunkt än den som vi har
            förankring för i riksdagen.
          </note>
          <note type="speaker">
            Anf. 24 BARBRO WESTERHOLM (fp)
          </note>
          <note>
            Herr talman! På Ekot i dag hörde vi en rapport från Världshälsoorganisationen,
            om att 47 % av männen och 12 % av kvinnorna i världen röker i
            dag. Och det finns andra signaler om att rökningen ökar bland
            kvinnor, inte minst i Östeuropa och i utvecklingsländer.
          </note>
          <note>
            För närvarande dör 3 miljoner människor per år i rökrelaterade
            sjukdomar. Om fem år beräknar WHO
          </note>
          <note>
            att det kommer att vara 10 miljoner människor som dör per år.
            Det finns väl inget ämne som förorsakar så många dödsfall per
            år här i världen.
          </note>
          <note>
            Jag har debatterat tobaksreklamfrågan ett antal gånger här i
            kammaren. Att jag tar upp frågan igen beror naturligtvis på att
            den inte har fått sin lösning.
          </note>
          <note>
            Om tobak hade kommit ut på marknaden i dag, eller om man hade
            försökt få ut den, hade den förbjudits. Nu går det inte, därför
            att det är alltför många människor både i Sverige och utomlands
            som har utvecklat ett sådant beroende till nikotin att de inte
            kan sluta använda tobak i någon form.
          </note>
          <note>
            Tobak är den enda vara vi har på marknaden som när den används
            som avsett dödar människor. I vårt land är det 10 000 per år,
            och i världen är det 3 miljoner människor, enligt WHO. Ingen annan
            produkt har, när den används som avsett, den effekten på folkhälsan.
          </note>
          <note>
            När vi nu inte kan förbjuda försäljning av tobak återstår att
            försöka minska bruket med hjälp av andra åtgärder. Basen för detta
            är naturligtvis kunskapsspridning. Det krävs information, främst
            riktad till ungdomar, deras föräldrar och människor som möter
            unga människor och som är förebilder för unga människor. Det är
            ju just unga människor som måste vara den viktigaste målgruppen.
            De allra flesta som röker i vuxen ålder har börjat som tonåringar.
            Vi har också andra instrument som vi behöver komplettera detta
            med, t.ex. priset, en åldersgräns som vi nu diskuterar, reklamförbudet,
            förbud mot rökning på platser där icke-rökare också befinner sig
            m.m.
          </note>
          <note>
            Tobaksreklam är ju avsedd att åstadkomma fyra ting: att påverka
            icke-rökare att börja röka, att påverka rökare att röka mera,
            att påverka rökare att byta märke och att hindra och försena rökare
            att sluta röka.
          </note>
          <note>
            När vi i riksdagen beslutade om att frågan om förtäckt tobaksreklam
            skyndsamt måste utredas menade vi allvar. Det var bl.a. nuvarande
            arbetsmarknadsminister Margareta Winbergs motion som låg till
            grund för det här beslutet.
          </note>
          <note>
            Det finns en skillnad mellan hennes motion och direktiven till
            den utredning som just har genomförts.
          </note>
          <note>
            Direktiven är lamare, och det har jag också tagit upp tidigare
            med Anna Hedborg och frågat om man kunde ge utredningen tilläggsdirektiv.
            Det kunde man nu inte, utan utredningen blev som den blev.
          </note>
          <note>
            I alla utredningar har man tagit upp detta om yttrandefrihet,
            tryckfrihet och informationsfrihet, och det värnar vi om, som
            jag sade förut. Men vi skall också komma ihåg att det finns en
            ändring i grundlagen som tillåter förbud mot reklam när detta
            meddelats till skydd för hälsa och miljö enligt förpliktelser
            som följer av anslutning till Europeiska gemenskaperna.
          </note>
          <note>
            Det står i TF 1 kap. 9 § 2. Jag undrar hur socialministern ställer
            sig till att utnyttja den här möjligheten när det gäller tobaksreklamen?
          </note>
          <note type="speaker">
            Anf. 25 MIKAEL ODENBERG (m)
          </note>
          <note>
            Herr talman! Den förra mandatperioden präglades av att det hände
            en del på det här området. Bl.a. fick vi den nya tobakslagen,
            men frågan om tobakspolitiken var också uppe till diskussion i
            kammaren vid ett otal tillfällen.
          </note>
          <note>
            Det som hände var att socialdemokraterna i förhållande till tidigare
            förhållningssätt ändrade sitt sätt att se på de här frågorna.
            Vi hamnade i en situation där riksdagen kom med nya tilläggsbeställningar
            varje gång regeringen effektuerade beställningar från riksdagen.
            Alla dessa tilläggsbeställningar gick i samma riktning, den Barbro
            Westerholmska riktningen, med mer förbud och mer regleringar i
            syfte att den vägen försöka komma åt det som alla i kammaren upplevde
            som angeläget, nämligen att försöka minska tobaksbruket i det
            svenska samhället.
          </note>
          <note>
            Jag upplever mot denna bakgrund - vad som hände under förra mandatperioden
            - detta svar från socialministern som väldigt nyanserat, även
            om jag inser att det också i detta förstås ligger att socialministern
            inte vill föregripa de överväganden som skall göras och de beslut
            som skall fattas i regeringen.
          </note>
          <note>
            Den underliggande huvudfrågan här är dock inte bara lagtekniska
            frågor sammanhängande med t.ex.
          </note>
          <note>
            förbud mot indirekt reklam. Att vi nu sitter och utreder detta
            illustrerar det kineseri man råkar in i när man väljer en lagreglering
            av t.ex. reklamen för tobak. Den underliggande huvudfrågan är
            naturligtvis om Sverige skall byta fot och gå ifrån det som har
            varit vårt traditionella och vid varje jämförelse mycket framgångsrika
            sätt att bekämpa tobaksbruket.
          </note>
          <note>
            Det har inneburit att vi har haft en hög beskattning på tobaksvaror
            och att resurserna har koncentrerats på upplysning och information
            om tobakens skadeverkningar.
          </note>
          <note>
            Det är detta som är huvudavgörandet: Skall denna framgångsrika
            politik överges till förmån för Barbro
          </note>
          <note>
            Westerholms politik som bygger på åldersgränser och förbud mot
            att marknadsföra varor som man inte anser sig kunna förbjuda?
            I det sistnämnda ligger naturligtvis en motsättning. Dessa åtgärder
            menar jag riskerar att undergräva medborgarnas tilltro till riksdagen
            och det politiska systemet. De andas också en övertro på möjligheterna
            att lösa mänskliga problem och att komma till rätta med mänskliga
            svagheter med hjälp av politiska beslut. Jag menar att det vore
            ytterligt olyckligt och i sak dessutom kontraproduktivt, för att
            använda ett krångligt ord, om man valde att införa åldersgränser,
            reklamförbud och den typ av restriktioner som riskerar att leda
            i en helt annan riktning.
          </note>
          <note>
            De erfarenheter vi har från det nordiska området är nedslående.
            Danmark, Norge och Finland har infört såväl åldersgränser som
            reklamförbud, och spåren förskräcker. Det finns knappast något
            annat land där ungdomar röker så mycket som i det med åldersgränser
            belagda Finland. Det vore olyckligt om vi, som vid en nordisk
            jämförelse har ett mycket lågt tobaksbruk även bland ungdomar,
            valde att gå ifrån det som har varit traditionell hälsopolitik
            på det här området och slog in på den linje som Barbro Westerholm
            förordar. Det riskerar tyvärr att inte föra oss närmare utan längre
            bort från det som är det gemensamma målet, nämligen att minska
            tobaksbruket i det svenska samhället.
          </note>
          <note>
            Anf. 26 Socialminister MARGOT
          </note>
          <note>
            WALLSTRÖM (s)
          </note>
          <note>
            Herr talman! Man kan ibland fundera över vad det är vi diskuterar,
            i alla fall i EU-sammanhang. På ministerrådsmötet sist ägnade
            vi t.ex. en stor del av tiden åt att prata om presumtiva eller
            förväntade fall av
          </note>
          <note>
            "galna ko-sjukan". Då handlade det för Englands del om fem konstaterade
            fall under tio år, medan vi vet att vi bara i Sverige har 10 000
            konstaterade sjukdomsfall relaterade till tobaksrökning. Det här
            vet vi är ett jättestort hälsoproblem som orsakar död, skada och
            lidande.
          </note>
          <note>
            Det viktigaste vi kan göra är att hindra ungdomar från att börja
            röka. 90 % av rökarna har börjat röka innan de är 18 år. Kan vi
            bara hindra den utvecklingen har vi gjort mycket för att förbättra
            folkhälsan och kommer också att minska samhällets sjukvårdskostnader
            avsevärt.
          </note>
          <note>
            Det är alltså viktigt att vidta alla åtgärder vi kan, och som
            vi vet är det också aktuellt med en åldersgräns i Sverige. Jag
            tror kanske inte att man skall döma ut den åtgärden på grund av
            vad som har hänt i
          </note>
          <note>
            Finland. De allra flesta västländer börjar nu ha en sådan åldersgräns
            och ser den som en viktig åtgärd av de åtgärder som behövs för
            att klara av den här frågan.
          </note>
          <note>
            Jag vill inte gå in på detaljerna här eftersom vi precis håller
            på med remissammanställningen och övervägandena med anledning
            av den. Vi får i stället återkomma till detta. Jag har sagt att
            vi skall lägga en proposition under hösten. Jag hoppas förstås
            att vi då skall kunna få återkomma till den här frågan i EU-
          </note>
          <note>
            sammanhang. Det är viktigt att vi försöker samverka.
          </note>
          <note>
            Detta problem är också gränsöverskridande på ett sätt som är
            ganska uppenbart, och jag sätter mitt hopp till att det nya ordförandelandet
            skall ha ett stort intresse av att driva denna fråga vidare, även
            om resultatet var nedslående sist på ministerrådsmötet.
          </note>
          <note type="speaker">
            Anf. 27 BARBRO WESTERHOLM (fp)
          </note>
          <note>
            Herr talman! Det verkar som om socialministern och jag är mera
            inne på samma linje än Mikael Odenberg och jag, men det visste
            jag förut. Jag tycker nämligen inte att vår tobakspolitik är framgångsrik
            när det dör 10 000 människor om året i rökrelaterade sjukdomar.
            Det skulle väl ha dött fler om vi inte hade gjort det vi har gjort,
            men 10 000 är för mig väldigt många. Det är fler än alla som dör
            i aids, i drunkning, i trafiken, i bränder, av mord, av självmord
            och av ormbett sammantaget i det här landet, och det kostar minst
            9 miljarder kronor om året, sannolikt mer. Läkare mot tobak håller
            på och räknar på vad operationer av lungblåsor, som många får
            till följd av rökning, kostar i operation, sjukskrivning och annat.
            Det rör sig om miljardbelopp. Jag tycker därför inte, Mikael
          </note>
          <note>
            Odenberg, att det här är framgångsrikt. Vi måste göra mera.
          </note>
          <note>
            Vi är överens om att det handlar om att sprida kunskap och att
            det behövs attitydförändringar. Men också andra insatser behövs.
            En åldersgräns har effekt som en signal. Vi tolkar data på olika
            sätt.
          </note>
          <note>
            En Rökfri Generation arbetar mycket med ungdomar. Den 12 februari
            1996 skickade man ett brev till
          </note>
          <note>
            Sveriges alla riksdagsledamöter. Rubriken är: Politiker och riksdagsmän
            - ni kan rädda liv. Varför gör ni ingenting? Man skriver bl.a.:
          </note>
          <note>
            "Varför får tobaksbolagen fortsätta med sin smygreklam som vi
            vet i första hand riktar sig till barn?
          </note>
          <note>
            Det förslag om förbud mot indirekt tobaksreklam som ligger ute
            på remiss har uppenbara luckor som gör att tobaksbolagen med framgång
            kommer att kunna fortsätta lura 80 nya barn om dagen att missbruka
            ett dödligt gift. På restauranger t.ex. tillåts tobaksreklamen
            att sprida ut sig samtidigt som försäljningen där bara ökar och
            ökar."
          </note>
          <note>
            Detta är alltså vad man ser i sitt vardagsarbete med tobaksfrågan.
            En Rökfri Generation, Folkhälsoinstitutet och andra gör mycket,
            men resurserna är begränsade jämfört med de resurser som tobaksföretagen
            har för marknadsföring.
          </note>
          <note>
            Sätten att komma runt det här förbudet är också många. Man får
            t.ex. inte sprida tobaksreklam med bild av människor i tidningar
            som är riktade till konsumenter. Nu har det visat sig att det
            finns ett kryphål.
          </note>
          <note>
            Man går via facktidskrifter. Konsumentombudsmannen har också
            sagt att det är helt legalt. I ICA:s reklam till restaurangnäringen
            finns en annons med en yngre sportigt klädd man som sitter med
            en cigarett.
          </note>
          <note>
            Han ser väldigt frisk och hälsosam ut och säger att han också
            har gått över till Prince. Sådan reklam får man göra eftersom
            den inte primärt är riktad till konsumenter. Att den läses av
            konsumenter är en annan femma.
          </note>
          <note>
            Skall man då kunna gå ut i t.ex. sjuksköterskornas tidskrift
            och Läkartidningen, eftersom de är facktidskrifter? Det är sådana
            här tricks man gör för att komma runt det ofullständiga reklamförbud
            som vi har.
          </note>
          <note>
            Jag menar att det handlar om ett dåligt ansvarstagande från industrins
            sida. Man är minst sagt utmanande. Jag vill gärna höra om socialministern
            har några kommentarer kring detta.
          </note>
          <note type="speaker">
            Anf. 28 MIKAEL ODENBERG (m)
          </note>
          <note>
            Herr talman! Jag skall inte ge mig in i diskussioner om kostnader
            och annat. Det blir en ganska fiktiv diskussion om Barbro Westerholm
            bortser från den omständigheten att mortaliteten, dödligheten,
            förblir hundra procent även om vi alla slutar röka. Ibland låter
            det på Barbro Westerholm som om så inte vore fallet.
          </note>
          <note>
            Jag har full förståelse för att socialministern inte vill komma
            med några bestämda uttalanden kring de olika delfrågor som skall
            avhandlas. Vi får vänta på att regeringen återkommer efter sina
            överväganden.
          </note>
          <note>
            Då får vi också bedöma vilka som tycker mest lika.
          </note>
          <note>
            Det som Barbro Westerholm talar om visar det kineseri som vi
            hamnar i när vi slår in på hennes linje.
          </note>
          <note>
            Varje beslut som fattas om en ny reglering leder till nya kryphål
            och nya interpellationer från Barbro
          </note>
          <note>
            Westerholm.
          </note>
          <note>
            Så länge många människor - särskilt unga kvinnor
          </note>
          <note>
            - röker i Sverige har vi ett problem. Vi bör göra stora ansträngningar
            för att komma till rätta med det. Men när man inte i omvärlden
            kan visa att Barbro Westerholms linje med reklamförbud, åldersgränser
            och andra typer av regleringar har varit framgångsrik bör vi tänka
            oss för innan vi överger vårt traditionella sätt att arbeta. Vid
            en jämförelse med andra länder visar det sig ändå att det har
            varit framgångsrikt att arbeta med straffbeskattning på tobaksvaror,
            informationsverksamhet och upplysningsverksamhet. Jag hoppas att
            man i regeringens överväganden i detta ärende också tar med denna
            huvudfråga.
          </note>
          <note>
            Kan vi bäst gagna saken genom nya typer av regleringar och kineseri?
            Eller är det bättre att hitta nya vägar så att vårt traditionella
            sätt att arbeta med tobak förstärks? Det synsättet hade även socialdemokraterna,
            i varje fall fram till 1991.
          </note>
          <note>
            Jag ser fram emot att få ta del av resultatet av regeringens
            arbete med dessa frågor.
          </note>
          <note>
            Det är nog riktigt att Barbro Westerholm och jag har ganska olika
            uppfattning om vad som är det bästa sättet att komma till rätta
            med detta problem. Vi är alla överens om att det är ett folkhälsoproblem
            att allt för många människor i vårt samhälle röker.
          </note>
          <note type="speaker">
            Anf. 29 BARBRO WESTERHOLM (fp)
          </note>
          <note>
            Herr talman! Vi skall alla dö någon gång. Frågan är när och hur.
            Det handlar om för tidiga dödsfall. Det handlar inte om någon
            angenäm död.
          </note>
          <note>
            Jag hade min första kliniska tjänstgöring på thoraxmedicinska
            kliniken på Karolinska institutet. Där mötte jag kolleger - då
            rökte många läkare - som dog en långsam kvävningsdöd. Jag önskar
            inte någon att avlida vare sig i lungcancer eller i de lungblåsor
            som man får vid långvarigt tobaksbruk. Jag önskar inte heller
            några barn i det här landet att födas med missbildningar på grund
            av mammans rökning. Det föds ett antal sådana barn. Det problemet
            är av större omfattning än neurosedynkatastrofen i början av 60-
          </note>
          <note>
            talet.
          </note>
          <note>
            Jag tycker att Mikael Odenberg förringar hälsoproblemet alldeles
            kolossalt. Men vi kommer nog aldrig att ha en gemensam syn på
            detta. Jag fäster däremot stor tilltro till socialministern, som
            visar en grundinställning som är mer hälsobefrämjande.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1995/96:211 om åtgärder för lågutbildade
          </note>
          <note>
            Anf. 30 Arbetsmarknadsminister
          </note>
          <note>
            MARGARETA WINBERG (s)
          </note>
          <note>
            Herr talman! Margareta Andersson har frågat mig vilka åtgärder
            jag tänker vidta för att de aviserade utbildningssatsningarna
            skall komma personer med låg utbildningsbakgrund till del. Margareta
            Andersson har också frågat mig om jag är beredd att skapa förutsättningar
            så att de med den lägsta utbildningsbakgrunden får del av den
            aviserade utbildningssatsningen.
          </note>
          <note>
            Syftet med den av regeringen aviserade utbildningssatsningen
            är just det som Margareta Andersson frågar mig om. Ytterligare
            100 000 personer skall få möjlighet till reguljär utbildning inom
            vuxenutbildning. De som hittills har fått minst av samhällets
            utbildningsresurser skall prioriteras. Arbetslösa skall få möjlighet
            att skaffa sig en gymnasieutbildning.
          </note>
          <note>
            Redan i dag är det arbetsmarknadspolitiska uppdraget sådant att
            det är de mest utsatta grupperna i samhället som främst skall
            stöttas med insatser och åtgärder från arbetsförmedlingens/arbetsmarknadsinstitutets
            sida.
          </note>
          <note>
            Ett av det tydligaste målen för Arbetsmarknadsverket under innevarande
            budgetår är att särskilt arbeta aktivt med de långtidsarbetslösa.
            Det är i denna grupp som vi finner de mest utsatta och de mest
            lågutbildade. Det är därför regeringen nu gör bedömningen att
            arbetet med att stötta särskilt utsatta grupper i samhället nu
            kan vidareutvecklas i och med de aviserade utbildningssatsningarna.
          </note>
          <note>
            Regeringen återkommer i den s.k. sysselsättningspropostionen
            till hur detta skall uppnås.
          </note>
          <note type="speaker">
            Anf. 31 MARGARETA ANDERSSON (c)
          </note>
          <note>
            Herr talman! Jag tackar arbetsmarknadsministern för svaret på
            min interpellation. Svaret i kammaren har kommit snabbt, och det
            är kanske skälet till att den mest komplicerade delen av min fråga
            inte är särskilt uttömmande besvarad.
          </note>
          <note>
            Vi är helt överens om att de med den lägsta utbildningen skall
            få del av de utbildningsresurser som
          </note>
          <note>
            Centerpartiet och regeringen har initierat i tillväxtpropositionen.
            Det är gott och väl, och det är bråttom att se till att resurserna
            blir utnyttjade.
          </note>
          <note>
            Den grupp som jag i min interpellation är mest intresserad av
            kan inte rakt av tillgodogöra sig traditionell undervisning. I
            den gruppen finns människor med så grava läs- och skrivsvårigheter
            att det inte utan särskilda insatser är meningsfullt för dem att
            delta i undervisningen.
          </note>
          <note>
            De här människorna har redan misslyckats med att lära sig läsa
            och skriva tillräckligt bra för att tillgodogöra sig en utbildning
            på gymnasienivå. Själva läsningen tar så lång tid och kräver så
            mycket att de inte har tillräcklig kraft för att också ta in innehållet
            i texten.
          </note>
          <note>
            Finns det i grundvux och komvux tillräckliga resurser för att
            dessa människor skall få extra stöd och den specialpedagogik som
            behövs för att de skall bli verkligt läskunniga?
          </note>
          <note>
            Läs- och skrivsvårigheterna beror inte på att de här människorna
            är mindre intelligenta än andra, men läsinlärningen medför problem
            som de flesta inte drabbas av. Många lyckas dölja sitt handikapp
            men lider ändå svårt av att aldrig vara riktigt säkra när de rör
            sig i okända miljöer. Många gånger klarar de ett jobb mycket bra,
            men om de tvingas till arbetslöshet kan de ha svårare än Medelsvensson
            att få ett nytt arbete. Kraven på utbildning är större i dag än
            för några år sedan. Kraven växer också i framtiden och det gör
            att samhället måste stötta de här människorna ännu mer om vi inte
            skall få ännu större grupper som står utanför arbetsmarknaden.
          </note>
          <note>
            En annan grupp som ibland har problem med att läsa och skriva
            är invandrare. De kan ha en låg eller obefintlig utbildning från
            sitt hemland. Upplevelser i samband med flykten kan också göra
            att de har svårigheter med minnesfunktioner och annat. Att då
            på ett främmande språk lära sig läsa och skriva kan vara nästan
            omöjligt. Kan arbetsmarknadsministern tänka sig särskilda resurser
            för den här gruppen och i så fall vad?
          </note>
          <note>
            Om vi från samhällets sida inte vidtar några särskilda åtgärder
            för de här grupperna kan det leda till att de blir permanent ställda
            utanför arbetsmarknaden.
          </note>
          <note>
            De blir utslagna och även deras barn kan få problem liknande
            föräldrarnas. Det kräver resurser även i skolan, men den frågan
            får ställas till skolministern i ett annat sammanhang.
          </note>
          <note>
            Förutom utbildningsresurser krävs utbildning för handläggare
            på försäkringskassa och arbetsförmedling för att upptäcka och
            hjälpa den här gruppen människor. De är ofta rädda att avslöja
            sitt handikapp och duktiga på att dölja det. Det krävs också här
            insatser för att minska problemen både för individerna och samhället.
          </note>
          <note>
            Anf. 32 Arbetsmarknadsminister
          </note>
          <note>
            MARGARETA WINBERG (s)
          </note>
          <note>
            Herr talman! Margareta Andersson sade själv att vissa av de här
            frågorna borde ställas till skolministern, och jag föreslår att
            hon gör det. Skälet till att svaret på interpellationen kom så
            snabbt är att jag inte är här nästa vecka och då var det sista
            tillfället att besvara den. Alternativet hade varit att inte kunna
            göra det alls. Därav snabbheten, som i andra sammanhang brukar
            uppskattas. Jag hoppas att Margareta
          </note>
          <note>
            Andersson också gör det.
          </note>
          <note>
            När vi har tittat på vilka som är arbetslösa har det visat sig
            att en överväldigande majoritet inte har treårig gymnasieutbildning.
            Vi har också sett att det som efterfrågas mer och mer för att
            man över huvud taget skall få ett arbete är högre utbildning och
            arbetslivserfarenhet. Vi har tagit fasta på båda dessa saker.
            Utbildningssatsningen är en arbetsmarknadspolitisk insats. Den
            skall gå till dem som är arbetslösa, alltså kommer den dem som
            är lågutbildade till del. Det är det ena.
          </note>
          <note>
            Det andra är att man efterfrågar människor med erfarenhet från
            arbetslivet. Det är en omöjlighet om man aldrig kommer in i arbetslivet.
            Därför är vår andra tanke i det vi nu håller på med och så småningom
            skall lägga fram för riksdagen att det skall vara lätt att kunna
            få ett jobb. Metoderna för arbetsmarknadspolitiken skall också
            vara enkla och inte som i dag väldigt regelstyrda, med många mål
            som i efterhand skall bockas av. Då upptäcker man att man kanske
            inte har lyckats uppnå alla de 13 mål som riksdag och regering
            har satt upp. Det skall vara enklare. Det är det andra.
          </note>
          <note>
            Det tredje jag skulle vilja säga är att de som i grunden har
            ansvar för utbildningen är kommunerna.
          </note>
          <note>
            Det gäller även den allmänna utvecklingen i kommunerna. Därför
            har vi sagt oss att det måste vara en rimlig ordning att kommunernas
            inflytande på de här sakerna ökar. När det gäller utbildningssatsningen,
          </note>
          <note>
            100 000 reguljära utbildningsplatser, kommer därför kommunerna
            att ha ett stort inflytande. Det blir en speciell satsning på
            de här platserna under fem år.
          </note>
          <note>
            Detta skall kommunerna i dialog med Utbildningsdepartementet
            klara ut.
          </note>
          <note>
            När det gäller arbetsmarknadspolitiken i stort är det min ambition
            att det lokala inflytandet för kommunerna måste vidgas väsentligt.
          </note>
          <note type="speaker">
            Anf. 33 MARGARETA ANDERSSON (c)
          </note>
          <note>
            Herr talman! Jag är tacksam över snabba svar. Jag hade kanske
            inte heller varit här nästa vecka och tycker att det är mycket
            bra att arbetsmarknadsministern har lämnat ett svar. Jag tror
            att vi är överens och att vi förhoppningsvis så småningom skall
            hitta fram till lösningar.
          </note>
          <note>
            Men jag är alltså orolig för den här gruppen människor. Den är
            större än vi tror. Det finns många människor som i dag döljer
            att de inte kan läsa och skriva. De har anhöriga som hjälper till.
            De har ett gott minne. De hör vad vi säger och minns vad de har
            lärt sig på det sättet. Därför är det viktigt att vi också på
            olika sätt letar rätt på de här människorna.
          </note>
          <note>
            Det är här jag tror att vi från arbetsmarknadssidan har ett speciellt
            ansvar. Ofta är det när de har blivit arbetslösa, i kontakterna
            på arbetsförmedlingen, som de kan få den här hjälpen. Det är där
            man över huvud taget kan upptäcka att någonting är fel. De går
            inte frivilligt och anmäler sig vare sig till komvux, till en
            studiecirkel eller någonting sådant, även om man från studieförbundens
            sida arbetar en hel del med sådana här frågor.
          </note>
          <note>
            Man behöver alltså leta rätt på dem och ge dem mod att erkänna
            att de inte kan läsa och skriva och sedan ge dem det stöd som
            de behöver. Det är därför jag har vänt mig till arbetsmarknadsministern
            med de här frågorna, eftersom det är viktigt att man inom
          </note>
          <note>
            Arbetsmarknadsverket och ute på arbetsförmedlingarna är uppmärksam
            på de här problemen.
          </note>
          <note>
            Sedan måste man samarbeta med kommunerna och se till att den
            här frågan löses på ett praktiskt sätt.
          </note>
          <note>
            Där behövs det också extra resurser, därför att de här människorna
            inte kan sitta i en grupp med 10-12
          </note>
          <note>
            elever. De kanske behöver specialundervisning enskilt eller i
            mycket små grupper. Det är därför jag funderar över om arbetsmarknadsministern
            kan berätta någonting om att man från Arbetsmarknadsdepartementets
            sida kan gå in med speciella öronmärkta resurser till just den
            här gruppen.
          </note>
          <note>
            Anf. 34 Arbetsmarknadsminister
          </note>
          <note>
            MARGARETA WINBERG (s)
          </note>
          <note>
            Herr talman! Jag tror kanske att man måste skilja på några olika
            saker här, dels den utbildningssatsning och den förändring av
            arbetsmarknadspolitiken som vi nu är i färd med. Det är det ena.
          </note>
          <note>
            Det andra som Margareta Andersson beskriver är, såvitt jag förstår,
            en förstärkning av skolans insatser för dem med läs- och skrivsvårigheter
            och med andra svårigheter.
          </note>
          <note>
            Det finns kanske också en tredje del, nämligen att på arbetsplatser
            och bland arbetslösa försöka finna dem som inte självmant talar
            om att de har svårigheter med de här sakerna.
          </note>
          <note>
            Den första och den tredje delen faller inom mitt ansvarsområde.
            Mellandelen, med en förstärkning av skolans insatser, har jag
            svårt att uttala mig om, eftersom det är skolministerns område.
            Det är väl lämpligt att ställa den frågan till henne.
          </note>
          <note>
            Återigen den första delen - utbildningssatsningen skall gå till
            dem som har lägst utbildning och är arbetslösa.
          </note>
          <note>
            Om vi hoppar över den andra delen och går till den tredje vill
            jag säga att det är klart att kommunerna, men också de fackliga
            organisationerna har vi sagt, skall spela en aktiv roll i arbetet
            med att söka upp dessa människor. Det är bara i en dialog med
            dem som man kan få fram vilka behov de har. Då hoppas jag att
            t.ex. de fackliga organisationerna kan nå de grupper som Margareta
            Andersson efterfrågar och även få klart för sig vilka behov de
            har.
          </note>
          <note>
            Återigen vill jag ta upp kommunernas roll, jag kan inte nog understryka
            den. Regeringen fattade i går ett beslut om försöksverksamhet,
            där vi på uppdrag av riksdagen har utvidgat försöket från 10 kommuner
            till att låta 40 kommuner delta i projektet med en bättre samordning
            på lokal nivå, så att vi bättre kan utnyttja de gemensamma resurser
            vi har.
          </note>
          <note>
            Jag vet genom mina besök i olika kommuner att man är väldigt
            engagerad i de här frågorna, att ordna för de mest utsatta. Det
            är bara det att regelverket många gånger har varit hindrande.
            Nu gör vi alltså lättnader för 40 kommuner. Sedan skall vi utvärdera
            verksamheten och se om den inte leder till att färre människor
            blir arbetslösa. Möjligen hittar vi också de personer som är i
            bäst behov av både utbildning och arbete.
          </note>
          <note type="speaker">
            Anf. 35 MARGARETA ANDERSSON (c)
          </note>
          <note>
            Herr talman! Jag tycker att de sista orden som arbetsmarknadsministern
            sade låter förhoppningsfulla, att vi skall arbeta gemensamt mellan
            riksnivån och kommunerna. Jag är också medveten om att det är
            på kommunnivån man har de största och närmaste kontakterna med
            invånarna. Man kommer då att tillsammans arbeta med de här frågorna.
          </note>
          <note>
            Jag är också mycket glad att det har blivit 40 i stället för
            10 kommuner som får delta i det här projektet. Jag hoppas också
            att försöket blir så kort som möjligt så att fler kan komma in
            i detta.
          </note>
          <note>
            Jag tror alltså på en decentralisering i det här fallet. Jag
            hoppas för de människors skull som vi nu talar om att vi verkligen
            skall få en effektiv utbildning som kan komma alla till del.
          </note>
          <note>
            Anf. 36 Arbetsmarknadsminister
          </note>
          <note>
            MARGARETA WINBERG (s)
          </note>
          <note>
            Herr talman! Bara en kort replik till det sista som
          </note>
          <note>
            Margareta Andersson nämnde. Det är också min förhoppning att
            vi skall vinna snabba erfarenheter av de
          </note>
          <note>
            40 deltagande kommunerna för att sedan kunna vidga verksamheten.
            Dagens ordning är inte särskilt bra.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1995/96:185 om gränsvärden för radioaktiv
            strålning m.m.
          </note>
          <note>
            Anf. 37 Miljöminister ANNA LINDH (s)
          </note>
          <note>
            Herr talman! Eva Goës har frågat om socialministern avser att
            verka för att vi får relevanta gränsvärden både i Sverige och
            i EU, vad den svenska regeringen avser göra för att minimera hälsoriskerna
            efter Tjernobyl samt vilka effekter som kan påvisas på hälsan
            i
          </note>
          <note>
            Sverige efter Tjernobyl.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Den 26 april 1986 inträffade i Tjernobyl i Ukraina den hittills
            allvarligaste kärnkraftsolyckan i världen.
          </note>
          <note>
            Olyckan ledde till stora utsläpp av radioaktiva ämnen som deponerade
            i framför allt Ukraina, Vitryssland och Ryssland men även i övriga
            Europa, däribland
          </note>
          <note>
            Sverige. I Ukraina, Vitryssland och Ryssland har olyckan resulterat
            i stora och smärtsamma påföljder för människors hälsa och levnadsförhållanden.
            Olyckan har också lett till stora ekonomiska påfrestningar i dessa
            stater.
          </note>
          <note>
            Den 26 april 1996 var det tio år sedan reaktor 4 i
          </note>
          <note>
            Tjernobyl havererade. Tio år efter olyckan finns kvarstående
            konsekvenser i Sverige, framför allt i skogarna och insjöarna
            i de områden som erhöll stora nedfall - Västerbotten, Västernorrland,
            Gästrikland
          </note>
          <note>
            Uppland och Västmanland - samt inom rennäringen.
          </note>
          <note>
            Tio år efter olyckan finns det fortfarande vilt och insjöfisk
            som uppvisar högre halter av cesium-137 än
          </note>
          <note>
            Livsmedelsverkets gränsvärde på 1 500 becquerel per kilo. Tio
            år efter olyckan kasseras fortfarande renkroppar. Under många
            år framöver kan vi räkna med kvarstående konsekvenser i de områden
            som erhöll de största nedfallen.
          </note>
          <note>
            Livsmedelsverkets gränsvärden från juni 1987 för livsmedel som
            säljs i handeln gäller fortfarande. Det innebär 300 becquerel
            per kilo utom för vilt, ren, insjöfisk, svamp och skogsbär, för
            vilka gränsvärdet är 1 500 becquerel per kilo. Särskilda kostråd
            finns för dem som konsumerar mycket av vilt, ren och liknande.
            Det finns inga gemensamma gränsvärden som gäller för samtliga
            EU-länder för radioaktivt cesium i livsmedel. För import från
            tredje land till
          </note>
          <note>
            EU-land finns däremot ett gemensamt gränsvärde på
          </note>
          <note>
            600 becquerel per kilo för ett antal angivna livsmedel och 370
            becquerel per kilo för barnmat tillverkad av dessa livsmedel samt
            mjölk och mjölkprodukter.
          </note>
          <note>
            Dessa gränsvärden avser endast livsmedel som blivit förorenade
            till följd av Tjernobylolyckan.
          </note>
          <note>
            Inom EU finns också förordningar som är tänkta att tillämpas
            under en begränsad tid omedelbart efter en eventuell ny kärnkraftsolycka.
            Dessa förordningar anger något högre gränsvärden och beaktar fler
            radioaktiva ämnen än vad som för närvarande gäller för import
            från tredje land till följd av Tjernobylolyckan.
          </note>
          <note>
            Trots den allvarliga olyckan är halterna av radioaktivt cesium
            i de allra flesta livsmedel som säljs i den svenska handeln långt
            under gällande gränsvärden. Detta styrks av undersökningar som
            har utförts av Statens strålskyddsinstitut och Livsmedelsverket.
          </note>
          <note>
            Dessa undersökningar visar på halter av högst någon becquerel
            per kilo för livsmedel som säljs i handeln.
          </note>
          <note>
            De gränsvärden som gäller i Sverige och i EU är satta i syfte
            att skydda människors hälsa. De skillnader som finns mellan de
            i Sverige fastställda gränsvärdena för försäljning och EU:s gränsvärden
            vad gäller import från tredje land samt omedelbart efter en olycka
            är av mindre betydelse i detta sammanhang.
          </note>
          <note>
            Då radioaktiviteten i de allra flesta livsmedel som saluförs
            ligger avsevärt under gällande gränsvärden och dessa gränser är
            satta med hänsyn till folkhälsan finner jag ej några skäl att
            ytterligare ta upp frågan om gränsvärden.
          </note>
          <note>
            Eva Goës har också frågat vilka effekter på hälsan som kan påvisas
            i Sverige efter olyckan och vad regeringen avser göra för att
            minimera hälsoriskerna.
          </note>
          <note>
            Det radioaktiva nedfall som följde efter Tjernobylolyckan ledde
            inte till några akuta skador. Några andra hälsoeffekter som dödsfall
            i cancer till följd av olyckan har heller inte observerats eller
            förväntas observeras. Detta beror på att de cancerfall som uppkommer
            av andra orsaker tusenfalt överstiger det antal cancerfall som
            Tjernobylolyckan förväntas ge upphov till.
          </note>
          <note>
            Regeringen får via myndigheter som Strålskyddsinstitutet, Livsmedelsverket,
            Socialstyrelsen, Jordbruksverket m.fl. information om hälsoriskerna
            och situationen i Sverige efter Tjernobyl. Hälsoriskerna bedöms
            som mycket små, även i ett längre tidsperspektiv.
          </note>
          <note>
            En viktig uppgift för myndigheterna är att följa hur radioaktiviteten
            avtar i människan. Detta gör man genom att mäta radioaktiviteten
            hos ett antal personer som ingår i en kontrollgrupp som representerar
            ett genomsnitt av den svenska befolkningen. Även speciellt utsatta
            grupper följs.
          </note>
          <note>
            En annan kontrollåtgärd är att genom forskning öka kunskapen
            om radioaktiva ämnens spridning i naturen, främst till älg och
            rådjur i skogsekosystemet, samt att försöka finna förklaring till
            varför cesiumhalten i insjöfisk, men även i älg och rådjur, minskar
            så långsamt.
          </note>
          <note>
            Tjernobylolyckan ledde till avsevärda utsläpp av radioaktiva
            ämnen, och Sverige drabbades genom olyckliga omständigheter av
            relativt stort nedfall.
          </note>
          <note>
            Spåren av olyckan kommer att kunna observeras under många år
            framöver i form av radioaktivitet i vilt, insjöfisk, renkött m.m.
            Trots den allvarliga olyckan visar alla bedömningar att inga observerbara
            hälsoeffekter kommer att uppstå i vårt land.
          </note>
          <note type="speaker">
            Anf. 38 EVA GOËS (mp)
          </note>
          <note>
            Herr talman! Jag tackar för svaret.
          </note>
          <note>
            Effekten av EU tar 10-15 år att se, sade Anders
          </note>
          <note>
            Björck i går i radion. Effekten av Tjernobyl tar mer än 10-15
            år att se; vi vet inte hur lång tid det tar innan vi ser effekten
            av det. 600 000-800 000 människor har med risk för sina egna liv
            räddat oss från ännu större effekter av Tjernobyl än vad vi kan
            ana genom att använda sina egna kroppar till att slänga in grafit
            i härden.
          </note>
          <note>
            Det radioaktiva molnet från Tjernobyl passerade
          </note>
          <note>
            Sverige i april 1986 och släppte ned omkring 5 % av det totala
            cesiumnedfallet hos oss.
          </note>
          <note>
            Jag har Tjernobyl i mitt blod, säger Kiryla, en 16-
          </note>
          <note>
            årig flicka från Vitryssland. Jag instämmer. Dagarna efter olyckan
            känns ända in i benmärgen. Jag minns rädslan och oron. Jag minns
            att jag hejdade 5-åringen från att ta ut cykeln. Inga tussilagor
            fick plockas.
          </note>
          <note>
            Fågelkvitter blandades med geigermätarens knastrande som övergick
            i ett tjut vid 1 000 mikroröntgen.
          </note>
          <note>
            Becquerel, mikroröntgen, curie, gray, helkroppsmätning - alla
            dessa ord blev vardagsord.
          </note>
          <note>
            Herr talman! Inga akuta skador uppstod i Sverige.
          </note>
          <note>
            Inga dödsfall i cancer har observerats eller förväntas observeras.
            Hälsoriskerna bedöms som mycket små.
          </note>
          <note>
            Så säger miljöministern i svaret. Några människor har kontrollerats,
            och man skall fortsätta forskningen och öka kunskapen om de radioaktiva
            ämnenas spridning i naturen.
          </note>
          <note>
            Vi vet, både Anna Lindh och jag, att effekterna är kvar, speciellt
            bland vilt. Jag har försökt gå in i Socialstyrelsens register.
            Tyvärr finns det bara statistik fram till år 1992. Vad man har
            funnit är att det var en viss ökning 1987 av Downs syndrom och
            leukemi, men efter 1992 finns det inga statistiska uppgifter att
            tillgå.
          </note>
          <note>
            Herr talman! Lika länge som det funnits kärnteknik har det funnits
            vetenskapsmän utanför denna sfär som anser att joniserande strålning
            i mycket låga doser har effekter på människors hälsa som är 10-20
          </note>
          <note>
            gånger större än vad strålskyddsmyndigheterna anger.
          </note>
          <note>
            Att joniserande strålning i låga doser kan ha skadliga effekter
            på arvsmassan är man överens om, liksom att detta kan ge upphov
            till cancer och ärftliga skador som visar sig först i senare släktled.
          </note>
          <note>
            Vissa forskare anser att joniserande strålning kan ha ytterligare
            negativa effekter. Strålningseffekterna per dos kan vara våglängdsrelaterade,
            dvs. olika för olika radionukleider. Detta kan ha särskild betydelse
            när det gäller intern strålning, där radionukleider når människan
            via födan. Skillnaden kan också förstärkas, eftersom olika grundämnen
            anrikas helt olika i organ, celler eller mindre strukturer inom
            cellerna. En ökning genom ett tillskott av kärnteknisk strålning
            skulle kunna få en relativt stor effekt, eftersom cellerna behöver
            tid för att anpassa sitt radikalskydd. Det går inte att bortförklara
            kärnteknisk strålning som något ofarligt bara för att det ligger
            i samma storleksordning som bakgrundsstrålning. Då bortser man
            från att strålningseffekterna per dos kan vara våglängdsrelaterade.
          </note>
          <note>
            Denna omvärdering skedde på 1980-talet i samband med nya rön
            från Japanstudierna. Hiroshima och
          </note>
          <note>
            Tjernobyl skiljer sig nämligen åt i utseende. Det första var
            en brandstorm, och det andra var en explosion med radioaktivt
            utsläpp av tunga partiklar med lång halveringstid - därav omvärderingen
            om strålningens påverkan.
          </note>
          <note>
            Vad jag vill säga är att det finns en extremt begränsad definition
            av strålningsskador, och det är den som man hela tiden utgår från.
          </note>
          <note>
            En rådsförordning från 1989 har alltså redan fastställt de tak
            för acceptabel radioaktivitet i mat som skall gälla efter "nästa
            Tjernobyl". Dessa värden är mycket högre. Man kan undra vad de
            baserar sig på och vad det är för ena som tar fram dem. Vad jag
            förstår är det ICRP, International Commission on
          </note>
          <note>
            Radiological Protection, och det är en kommission som består
            av 13 självutnämnda män. Det är vad de säger som ligger till grund
            för IAEA:s bedömning.
          </note>
          <note>
            Min fråga var alltså: Hur kan man minimera hälsoriskerna efter
            Tjernobyl, men även riskerna från den kärnteknik som fortsätter
            att släppa ut en hel massa radioaktiva ämnen i dag?
          </note>
          <note>
            Anf. 39 Miljöminister ANNA LINDH (s)
          </note>
          <note>
            Herr talman! Jag kan instämma med Eva Goës i att vi kan se att
            effekterna lever kvar. Vi har båda stor erfarenhet av Västernorrland,
            där vi har kunnat se de här effekterna.
          </note>
          <note>
            Jag tycker dock det är viktigt att understryka att när vi talar
            om effekterna efter Tjernobyl är det två olika sorters effekter
            det handlar om. Vi har dels de rena hälsofrågorna, och de gäller
            Östeuropa, dels de problem som har uppstått i Sverige och som
            jag också tycker är väldigt allvarliga, även om de inte inkluderar
            direkta hälsofaror.
          </note>
          <note>
            Det var den stora oron som uppstod efter olyckan.
          </note>
          <note>
            Det var vreden och sorgen i stora delar av Sverige över att man
            inte längre kunde utnyttja naturen på det sätt som man var van
            att göra. Plötsligt blev det allra hälsosammaste sättet att leva,
            nämligen att själv odla sina grönsaker och själv fiska upp sin
            fisk, ett mycket utsatt sätt att leva. Jag tyckte att det var
            mycket allvarligt och ett stort bekymmer.
          </note>
          <note>
            Men jag tror inte att vi skall göra ont värre genom att säga
            att det är ännu större risker för människors hälsa i Sverige än
            det faktiskt är. De direkta konkreta hälsoeffekterna av Tjernobyl
            är inte möjliga att se.
          </note>
          <note>
            Men de psykologiska effekterna och andra effekter och förändringar
            i livsstil är naturligtvis också mycket allvarliga.
          </note>
          <note>
            Kort kan man säga att i de regler som gäller inom
          </note>
          <note>
            EU för en eventuell ny olycka - och alla hoppas vi att så inte
            skall ske - är värdena satta på ett sådant sätt att de skall kunna
            gälla direkt efter en ny olycka och vara någonting att utgå ifrån.
            Skälet till att man har en annan indelning än vad man hade efter
            Tjernobyl är att man på det sättet vill ha möjlighet att gå in
            både efter en lindrig olycka och efter en allvarlig olycka.
          </note>
          <note>
            Gränsvärdena skall vara möjliga att tillämpa, och man skall ha
            gränsvärden inom olika livsmedel som omedelbart också kan utvecklas
            för att bli ännu mer detaljerade. Men detta är ändå en grund.
          </note>
          <note>
            Då kan det i vissa fall skilja några becquerel mellan de svenska
            hittillsvarande gränsvärdena och EU:s gränsvärden efter en eventuell
            ny olycka, men det är så oerhört små skillnader jämfört med att
            de här talen är satta med mycket stora marginaler för att det
            inte skall kunna ge effekter på hälsan.
          </note>
          <note>
            Till syvende och sist tror jag att det är vår gemensamma uppgift
            att se till att det inte händer en ny olycka.
          </note>
          <note type="speaker">
            Anf. 40 EVA GOËS (mp)
          </note>
          <note>
            Herr talman! Jag glömmer aldrig hur man höjde från 300 becqeurel
            per kilo till 1 500 becquerel per kilo. Jag kunde aldrig acceptera
            att Livsmedelsverket fick fatta det beslutet och att det inte
            kom till riksdagen. Detta gäller ju dem som redan är drabbade,
            främst samerna som bor i det område där regnet föll efter Tjernobyl.
            De bor i det område som är mest kontaminerat. De äter den här
            maten. Efter ett tag bortser man ifrån att den innehåller mycket
            radioaktivitet.
          </note>
          <note>
            Jag har pratat med samerna, och jag kan tala om att från början
            hade de olika frysar. De hade en speciell frys med kött som de
            visste att det var lägre radioaktivitet i till barnen. Maten till
            de vuxna hade de i en annan. De vuxna skall ju ändå dö så det
            spelar inte så stor roll vad de äter. Man vet inte hur lågdosstrålningen
            och den interna strålningen påverkar cellerna. Detta är allvarligt.
          </note>
          <note>
            Rosalie Bertell var alldeles nyligen i Stockholm, och jag träffade
            henne i Kiev under några dagar när det var en uppföljning av tio
            år efter Tjernobyl. Hon varnade än en gång för effekterna från
            Tjernobyl.
          </note>
          <note>
            Även vi som bor i Sverige har höga värden i maten.
          </note>
          <note>
            Jag var i Kiev 1990 och jämförde värdena i Sverige med de värden
            som hälsoministeriet presenterade i
          </note>
          <note>
            Kiev. Jag kom fram till att vi hade lika höga värden.
          </note>
          <note>
            Jag vet ju inte om de hade tvättat siffrorna. Det är mycket troligt
            att de hade gjort det i Ukraina. Men vi hade lika höga värden
            i vilt och i föda utom i mjölken, där de hade högre värden. De
            hade också högre gränsvärden och tolererade ett högre gränsvärde.
          </note>
          <note>
            Jag är rädd för att man hela tiden höjer gränsvärdena för att
            få en ekonomisk gräns, och inte en hälsogräns, för vad man tycker
            att samhället kan tåla när det gäller ekonomiska saker.
          </note>
          <note>
            Det var många som funderade om man skulle stanna hemma när regnet
            kom efter Tjernobyl. Det var klämdagar, och man kunde ha tagit
            ledigt. Då gick
          </note>
          <note>
            SSI ut och sade att det var ofarligt. Men det hade kanske varit
            väldigt bra att stanna hemma de första åtta dagarna när det ändå
            var runt den 1 maj, eftersom
          </note>
          <note>
            Jod 131 har en halveringstid på åtta dagar. Det var ett enormt
            stort utsläpp i Gävletrakten, och även uppe i
          </note>
          <note>
            Härnösandstrakten i Västernorrland där jag bor. Jag såg det som
            att det var en ekonomisk gräns man satte och inte en hälsogräns.
          </note>
          <note>
            Jag har jobbat i landstinget under de här åren och försökt få
            fram epidemiologiska fakta när det gäller påverkan på hälsan.
            Man började med dessa helkroppsmätningar, och man började litet
            grand med att titta på blodförändringar, men sedan slutade man.
            De bönder som hade blivit kallade blev inte återinkallade efter
            några år. Man gjorda bara några spontana saker i början. Det är
            inte vederhäftigt. Jag tycker att det är dålig forskning om man
            inte följer upp detta.
          </note>
          <note>
            Rosalie Bertell är filosofie doktor i Kanada och mycket duktig
            på lågdosstrålning. Hon har fått det alternativa Nobelpriset i
            Sverige. Hon säger att det är just blodbilden man skall titta
            på. Det skall man göra direkt efter olyckan. Jag talade även med
            landstingsrådet om att man skulle göra det för att sedan gå in
            och titta på om blodet har förändrats. Det är därför jag sade
            detta att Tjernobyl är i mitt blod. Det säger
          </note>
          <note>
            Kiryla, och det säger jag i dag eftersom jag själv inte är frisk.
            Jag gick och mätte på ungefär 1 000 punkter.
          </note>
          <note>
            Jag köpte en egen geigermätare och ställde upp för bönder och
            småbarnsföräldrar och mätte på ungefär
          </note>
          <note>
            1 000 punkter. Man kan fråga sig vad som är effekter av Tjernobyl
            och vad som är effekter av andra saker, men ett är säkert, och
            det är att synergieffekten är stor. Det är klart att om man röker,
            jobbar i en radongruva och t.ex. bor nere på Västkusten och utsätts
            för radioaktivitet blir det en väldigt stor påfrestning.
          </note>
          <note>
            Men man har ännu inte kommit underfund med var den lägsta gränsen
            ligger.
          </note>
          <note>
            Anf. 41 Miljöminister ANNA LINDH (s)
          </note>
          <note>
            Fru talman! Eftersom Eva Goës nämnde samerna vill jag bara tillägga
            att man har en speciell kontroll av de riktigt utsatta riskgrupperna.
            Där har man också gränsvärden som innebär att det som kan vara
            acceptabelt för oss andra att äta, med ett något högre intag under
            en kortare tid, inte gäller för riskgrupperna.
          </note>
          <note>
            Man skall alltså bevaka att de ligger på ett tillräckligt lågt
            intag när det gäller livsmedel där det kan finnas ett något högre
            becqeurelvärde. Det är inte farligt om man äter svamp upp till
            gränsvärdet någon gång per år, men det är naturligtvis en helt
            annan sak om man skulle göra det dagligen.
          </note>
          <note>
            Även om man följer riskgrupperna särskilt noga är viktigt att
            komma ihåg att de gränsvärden vi har ligger långt under vad som
            bedöms innebära de verkliga riskerna. De är ju satta för att det
            skall vara en klar och tydlig gräns för hälsan. Det är inte en
            ekonomisk gräns som är satt, utan en hälsogräns. Jag tycker att
            det är väldigt viktigt att slå fast det.
          </note>
          <note type="speaker">
            Anf. 42 EVA GOËS (mp)
          </note>
          <note>
            Fru talman! Jag vet detta, men det är ju så att man ofta bara
            tittar på cancer och barnleukemier, och nu även sköldkörtelcancer.
            Men jag frågade Socialstyrelsen om man tittar på det som relateras
            till sköldkörteln i Sverige. Det har man inte gjort specifikt.
            Jag tycker att det är intressant att följa upp. Men efter det
            att jag hade ställt mina frågor har jag hört att man skall börja
            titta på detta på Socialstyrelsen. Som jag sade förut finns det
            statistik fram till 1992, men inte därefter.
          </note>
          <note>
            Jag vill peka på andra saker, t.ex. immunförsvaret och andra
            saker som påverkar och som man inte kan se så tydligt. Det är
            så tydligt att se barnleukemier och cancer. Men om immunförsvaret
            bryts ner kommer det så många andra följdsjukdomar. Jag har suttit
            i en grupp i landstinget angående diabetes, som har ökat drastiskt
            bland barn fast det inte har legat i familjen.
          </note>
          <note>
            Då har jag frågat mig varför det har hänt. Efter Tjernobyl visade
            det sig att t.ex. Baltikum fick väldigt många fall av diabetes.
            Jag pratade med hälsoministern när jag var på besök där 1991.
            Det var oförklarligt varför detta hade ökat så drastiskt. Vi vet
            att de har höga diabetestal i Finland, men så har det inte varit
            i Baltikum. Då har man funderat på om diabetes bryter ut på grund
            av försvagat immunförsvar. Det skulle kunna vara ingången till
            diabetes.
          </note>
          <note>
            Dessutom vet man inte om det ger genetiska skador. Jag vet en
            kvinna som har jobbat med forskning och tittat på insekter. Man
            har sett att skalbaggar har förändrats genetiskt. Det sker utanför
            kärnkraftsanläggningar där man vet att det är ständiga utsläpp.
          </note>
          <note>
            Men man har också upptäckt samma sak i närheten av
          </note>
          <note>
            Hiroshima och i närheten av Tjernobyl. Man har hittat samma defekter.
            Det har man även gjort i Västmanland i Sverige.
          </note>
          <note>
            Anf. 43 Miljöminister ANNA LINDH (s)
          </note>
          <note>
            Fru talman! Låt mig avslutningsvis säga att vi tydligt kan se
            att det finns många stora problem efter
          </note>
          <note>
            Tjernobyl. Det lever kvar i natur och djur i Sverige och i hälsan
            i Östeuropa. Jag kan dra två slutsatser av det.
          </note>
          <note>
            Den första är att vi självfallet måste arbeta för att en liknande
            olycka aldrig händer igen.
          </note>
          <note>
            Den andra är att jag tycker att problemen är tillräckligt stora
            som de är. Det är viktigt att vi är mycket uppmärksamma på dem.
          </note>
          <note>
            Men vi skall heller inte säga att hälsofarorna i
          </note>
          <note>
            Sverige är större än vad de verkligen är. Jag kan ta exemplet
            med diabetes, där vi kan se en likartad ökning av diabetes i en
            rad länder som inte har någon som helst koppling till det radioaktiva
            nedfallet. Där har vi en likartad ökning som man håller på att
            titta på orsaken till. Det är viktigt att vi inte i onödan förvärrar
            människors oro genom att koppla ihop problem som inte skall kopplas
            ihop. Problemen är tillräcklig allvarliga för att vi skall undvika
            den sortens kopplingar.
          </note>
          <note>
            Överläggningen av härmed avslutad.
          </note>
          <note>
            8 § Svar på interpellation 1995/96:196 om anslag till kalkning
          </note>
          <note>
            Anf. 44 Miljöminister ANNA LINDH (s)
          </note>
          <note>
            Fru talman! Rune Berglund har frågat mig om jag avser att vidta
            åtgärder som möjliggör fortsatta kalkningsinsatser i den utsträckning
            som planerats, mot bakgrund av regeringsuppdraget att utreda kalkningsinsatser
            på nivån 80 miljoner kronor per år.
          </note>
          <note>
            Kalkning i stor skala av sjöar och vattendrag har pågått sedan
            mitten av 1970-talet. Uppskattningsvis är
          </note>
          <note>
            20 % av Sveriges sjöar och vattendrag påtagligt försurade. Den
            största andelen av nedfallet av försurande ämnen har sitt ursprung
            i andra europeiska länder. Det är därför nödvändigt att få till
            stånd internationella överenskommelser som minskar belastningen
            av försurande ämnen på Sverige. På sikt måste målet vara att kalkningsverksamheten
            skall kunna upphöra.
          </note>
          <note>
            Detta kommer också gradvis att kunna ske när effekterna av det
            nya svavelprotokollet under konventionen för långväga gränsöverskridande
            luftföroreningar och åtgärder mot kvävedioxidutsläpp blir märkbara.
            För närvarande förhandlas om ett nytt protokoll om utsläpp av
            kväveoxider. Det kommer att bidra till att ytterligare förbättra
            situationen.
          </note>
          <note>
            EU har beslutat att på svenskt initiativ utveckla en särskild
            försurningsstrategi. Dess mål är att minska utsläppen så att gränsen
            för den kritiska belastningen inte skall överskridas inom EU.
            Försurningsstrategin skall vara framtagen senast till halvårsskiftet
            1997.
          </note>
          <note>
            Från svensk sida kommer vi även fortsättningsvis att vara pådrivande
            i detta arbete. Målet för strategin måste kunna uppfyllas utan
            onödiga dröjsmål. Behovet av kalkning kan dock bedömas finnas
            kvar under en överskådlig framtid.
          </note>
          <note>
            Kalkningsverksamheten befinner sig i en förändringsprocess. Det
            nationella intresset av att bevara den biologiska mångfalden och
            att bibehålla förutsättningarna för utnyttjandet av naturresurserna
            i sjöar och vattendrag är stort.
          </note>
          <note>
            Regeringen tillsatte hösten 1995 en särskild utredare för att
            se över kalkningsverksamheten. Med hänsyn till behovet av ytterligare
            besparingar i statsbudgeten har regeringen bedömt att kalkningsverksamheten
            inte kommer att kunna bedrivas på hittillsvarande ekonomiska nivå.
            Utredaren fick därför i uppdrag att i tillägg till sitt första
            uppdrag lägga fram ett förslag på hur kalkning bör bedrivas på
            en anslagsnivå om ca 80 miljoner kronor.
          </note>
          <note>
            Jag förmodar att det är detta utredningsdirektiv som gör att
            Rune Berglund har dragit slutsatsen att anslaget för kalkning
            skall minskas från 200 miljoner kronor till 80 miljoner kronor.
          </note>
          <note>
            Låt mig först påpeka att anslaget för kalkning inte är 200 miljoner
            kronor. För budgetåret 1995/96 är det
          </note>
          <note>
            210 miljoner kronor, dvs. motsvarande 140 miljoner för ett normalt
            budgetår. Kalkningsverksamheten har dock bedrivits på en högre
            nivå på grund av att anslaget tidigare inte utnyttjats i full
            utsträckning och att reservationer därför har kunnat utnyttjas.
          </note>
          <note>
            Kalkningsutredningen presenterade sitt slutbetänkande den 20
            maj 1996. I detta föreslås bl.a. att de statliga kalkningsinsatserna
            bör koncentreras till insatser som främjar den biologiska mångfalden
            på nationell nivå. Kalkningen bör planeras och organiseras utifrån
            hela avrinningsområden och inte utifrån enskilda sjöar och vattendrag.
            Hänsyn bör även tas till risker förknippade med försurning och
            återförsurning.
          </note>
          <note>
            Naturvårdsverket bör få i uppgift att ta fram en nationell plan
            för fortsatta statliga insatser. En anpassning av kalkningen till
            80 miljoner kronor bör ske successivt till år 1998.
          </note>
          <note>
            Jag har av förståeliga skäl ännu inte haft tid att i detalj studera
            de förslag som utredningen har lagt fram.
          </note>
          <note>
            Betänkandet kommer nu att sändas på remiss. Jag skall därefter
            i detalj studera förslagen till åtgärder och synpunkterna från
            remissinstanserna. Först därefter kommer jag att ta ställning
            till hur stort anslaget för kalkningsverksamheten skall vara i
            framtiden och i vilken takt det kan minskas.
          </note>
          <note>
            Vad gäller prioriteringar gentemot markinköp vill jag inte föregripa
            resultatet av den pågående budgetprocessen och remissbehandlingen
            av Kalkningsutredningen. Därmed kan jag i dag inte uttala mig
            för hur stort kalkningsanslaget kommer att vara i framtiden.
          </note>
          <note>
            Jag vill avslutningsvis försäkra Rune Berglund om att jag är
            medveten om den betydelse kalkningen har och behovet av att minska
            försurningen av land och vatten. Kalkningen löser dock inte våra
            problem. De kan endast lösas av att andra länder tar sitt ansvar
            och minskar sina utsläpp av försurande ämnen. Ett kraftfullt svensk
            agerande i det internationella arbetet mot försurningen är den
            bästa åtgärd vi kan vidta för att förhindra en fortsatt utarmning
            av våra naturresurser.
          </note>
          <note type="speaker">
            Anf. 45 RUNE BERGLUND (s)
          </note>
          <note>
            Fru talman! Jag vill tacka miljöministern för svaret. Jag tycker
            att det var ett väldigt bra svar som ligger väl i linje med de
            tankegångar som jag har.
          </note>
          <note>
            I det yttrande som länsstyrelsen i Östersund i
          </note>
          <note>
            Jämtlands län adresserat till Miljödepartementet angående aktionsplaner
            för biologisk mångfald säger länsstyrelsen att "Försurningen utgör
            det största enskilda hotet mot fiskefaunan och andra vattenlevande
            organismer i länets sjöar och vattendrag". Jag delar den uppfattningen.
            Jag har också med egna ögon sett hur fiskebeståndet har förbättrats
            sedan kalkningsprogrammen sattes in. Det beror på att kalken förbättrat
            pH-värdet i vattendragen så att de organismer som fisk normalt
            lever av kan utvecklas och återigen bli tillgängliga igen i den
            utsträckning som krävs för en normal reproduktion.
          </note>
          <note>
            Trenden har brutits. Vi är på väg tillbaka till en bättre vattenmiljö
            tack vara kalkningen. Det är staten och statens ekonomiska insatser
            som har varit avgörande för det resultatet. Den insatsen får inte
            minskas för mycket och för snabbt. Då kan man bokstavligen tala
            om att man kastar pengar i sjön.
          </note>
          <note>
            De sura nedfallen har enligt de uppgifter som jag har fått minskat
            med 3 % inom EU-området, varifrån vi får ungefär hälften av våra
            luftföroreningar. Det är inte mycket. Men den viktigaste betydelsen
            av en sådan uppgift är att trenden är på väg att brytas efter
            en stadig ökning av nedfallet sedan mätningarna började. Det är
            glädjande men ger ännu inte någon anledning att blåsa faran över.
            Vi behöver fortsätta kalkningsinsatserna för att inte förstöra
            det vi redan har uppnått. Det krävs således fortsatta resurser
            på en någorlunda hög nivå.
          </note>
          <note>
            När jag senast yttrade mig i detta ärende var det i en motion
            med anledning av proposition 1990/91:90
          </note>
          <note>
            med rubriken En god livsmiljö. Där föreslogs ett anslag på 176,5
            miljoner kronor. Nu är anslaget enligt ministern egen uppgift
            140 miljoner på årsbasis. Vi måste anstränga oss för att hålla
            nivån uppe ytterligare några år tills vi ser vilka resultat det
            kan bli av internationella överenskommelser som kan minska luftföroreningar
            och därmed det sura nedfallet.
          </note>
          <note>
            Skälet till att jag, om så krävs av budgetmässiga skäl, vill
            växla inköp av reservatsmark mot högre nivå på kalkningsinsatserna
            är att rent vatten är det viktigaste vi har på denna jord. Vi
            i Jämtlands län har redan 2 hektar reservatsmark per invånare.
            Det kan räcka de närmaste åren, särskilt med tanke på att skyddsvärda
            områden nu också sparas kontinuerligt även utan statlig inblandning
            genom skogsbolagens frivilliga naturvårdsprogram.
          </note>
          <note>
            Anf. 46 Miljöminister ANNA LINDH (s)
          </note>
          <note>
            Fru talman! Om jag börjar med markinköpen kan man konstatera
            att även om vi avsätter en hel del mark i dag kan vi fortfarande
            säga att vi inte avsätter tillräckligt. Även om skogsbolagen gör
            mycket gör de ännu inte tillräckligt. Vi har ett antal olika arter
            i
          </note>
          <note>
            Sverige som är utrotningshotade och som akut hotas ifall inte
            skogsbolag, regeringen eller någon annan ser till att man verkligen
            fortsatt skyddar den produktiva skogen.
          </note>
          <note>
            Jag vill inte gå in på diskussionen om man skall spara på det
            ena eller det andra området eftersom budgeten ännu inte är beslutad.
            Vi vill därför avvakta resultatet av utredningarna och remissutfallen
            innan vi lägger fast budgeten. Däremot är naturligtvis det övergripande
            problemet att man måste göra nedskärningar som är väldigt smärtsamma
            när man måste sanera statens finanser. Vi skall hantera en nedskärning
            på ca 20 % på tre år. Vi kan inte räkna med att vi kan kompensera
            det inom vare sig äldrevård, sjukvård, omsorg av barn eller något
            av de andra områden som i dagens samhälle också måste vara med
            och ta sin del av nedskärningarna. Då försöker vi hitta ett sätt
            att göra nedskärningar också på miljöområdet utan att det skall
            få alltför stora och långtgående effekter.
          </note>
          <note>
            Vi vet ännu inte vad kalkningsanslaget kommer att ligga på i
            framtiden, men vad det här bl.a. har givit till effekt, är faktiskt
            en ny idé från Kalkningsutredningen. Den kommer att innebära att
            vi får en mycket effektivare kalkning i framtiden. I stället för
            att utgå från de administrativa gränserna med kommuner och länsstyrelser,
            skall vi utgå från naturens egna krav och från dess egen förmåga,
            nämligen från avrinningsområdena. Genom att kalka dem får vi en
            mycket effektivare kalkning. Det tycker jag är ett väldigt bra
            exempel på ett nytänkande som jag tror kommer att göra den kalkning
            vi har bättre.
          </note>
          <note>
            Det exakta anslaget för kalkningen i framtiden vågar jag inte
            gå in på i dag, men det finns ju också andra möjligheter. Om vi
            följer Kalkningsutredningens förslag, kalkar avrinningsområden
            och tar ett hundraprocentigt ansvar för de mest drabbade områdena,
            de områden där behovet av kalkning är som störst, så kan man ju
            också tänka såväl regionala och kommunala som rent frivilliga
            insatser för att ta hand om en del av det som vi inte längre kommer
            att ha råd att kalka. Det handlar t.ex. om en hel del fiskesjöar
            som är väldigt populära bland sportfiskarna. Man kanske också
            kan tänka sig andras insatser för att fortsätta kalka dessa sjöar
            och därmed rädda dem till sportfiskarna.
          </note>
          <note type="speaker">
            Anf. 47 RUNE BERGLUND (s)
          </note>
          <note>
            Fru talman! Jag tycker att det är glädjande att man i varje fall
            har den strategin att avrinnigsområden, eller hela system, skall
            kalkas. Det är egentligen den typen av kalkning jag har min erfarenhet
            från.
          </note>
          <note>
            Det finns naturligtvis många olika skäl att kalka.
          </note>
          <note>
            Själv bor jag i fjällregionen, och där kan man se vilka komplicerade
            vattensystem som så att säga förenar sig med varandra. Så småningom
            rinner vattnet ut i Bottenhavet och vidare ut i Östersjön. Jag
            tycker att det är viktigt att kunna ta hand om detta i fjällområdena.
          </note>
          <note>
            Jag tycker också att det skulle vara bra om vi om tio år kunde
            säga att vi nu behöver väldigt litet pengar till kalkningsinsatser.
            Det vore ett tecken på att vi får en bättre luftmiljö.
          </note>
          <note>
            Än så länge har vi inte nått dit. Ett tecken på att vi inte har
            varit särskilt duktiga på luftmiljö de senaste
          </note>
          <note>
            20-30 åren är ju att issjöarna eller de stora fjällområdena som
            ligger på 600-800 meters höjd är metallrika och kalkfattiga. Metallerna
            har legat där i hundratusentals år, men det är först nu, med vår
            egen luft, som vi har lyckats fälla ut dem. Det är väldigt viktigt
            att detta tar slut. Det är därför jag tycker att det är viktigt
            att man koncentrerar insatserna dit de absolut bäst behövs när
            vi har små resurser.
          </note>
          <note>
            För tids vinnande vill jag efter den här interpellationen överlämna
            den motion jag skrev 1991, som när jag läste den upptäckte att
            den fortfarande har stor giltighet.
          </note>
          <note>
            Anf. 48 Miljöminister ANNA LINDH (s)
          </note>
          <note>
            Fru talman! Jag vill avslutningsvis bara säga att jag i fortsättningen
            mycket aktivt kommer att bekämpa försurningen. Det är ju den som
            är orsaken till att vi behöver kalka. Så ber jag att få tacka
            så mycket för motionen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1995/96:180 om Latinamerika
          </note>
          <note>
            Anf. 49 Statsrådet PIERRE SCHORI (s)
          </note>
          <note>
            Fru talman! Juan Fonseca har frågat mig om jag avser att följa
            upp utvecklingen på den latinamerikanska kontinenten. Han hänvisar
            till en studie publicerad av FN:s ekonomiska kommission för Latinamerika
            och Karibien (CEPAL/ECLAC) som bl.a. konstaterar att 80-talets
            reformer förvisso gav stabila priser, lockade utländska investerare
            och i vissa fall stärkte demokratin på den latinamerikanska kontinenten,
            men att klyftorna mellan rika och fattiga vuxit, och att arbetslösheten
            och fattigdomen ökat. Jag har själv läst denna studie.
          </note>
          <note>
            De latinamerikanska ekonomierna har nu, vid 90-
          </note>
          <note>
            talets mitt, tagit sig ur den djupaste delen av den svacka som
            de befunnit sig i sedan 80-talets finansiella kris. Inflationen
            verkar hanterlig, budgetunderskotten har minskat och tillväxten
            är positiv - om än inte tillräckligt positiv för att få till stånd
            en snabb återhämtning av förlorad mark.
          </note>
          <note>
            Fortfarande är emellertid ekonomierna sårbara.
          </note>
          <note>
            Den kris som utlöstes i Mexiko i slutet av 1994 visade bl.a.
            hur ett minskat förtroende från omvärlden snabbt kan leda till
            att de finansiella flödena vänds. Vi vet också att de långsiktiga
            investeringar som görs fortfarande i de flesta fallen riktas till
            de stora, moderna företagen, medan småföretagen ofta inte ens
            har tillgång till den inhemska kreditmarknaden. Trenden mot ökad
            integration i regionen återspeglas inte alltid i processerna i
            varje enskilt land.
          </note>
          <note>
            Med undantag för Kuba styrs alla länder i Latinamerika i dag
            av demokratiskt valda regeringar. Vägen dit har i många fall varit
            lång, och i flera av de centralamerikanska länderna har Sverige
            spelat en viktig och aktiv roll i processen mot fred och försoning.
            En allt större del av befolkningen har nu möjlighet att delta
            i det politiska livet, men mycket återstår, som också de latinamerikanska
            länderna själva hävdar, att göra innan alla aspekter av ett demokratiskt
            samhälle kan anses vara uppfyllda.
          </note>
          <note>
            Även om demokrati inte är något entydigt eller beständigt förefaller
            en sak universell: om demokratin inte går framåt så går den bakåt.
            Demokratin måste ständigt erövras, förankras och utvecklas. Jag
            vill hävda att detta är Latinamerikas stora uppgift de närmaste
            åren. Därför inriktar sig Sveriges utvecklingssamarbete i regionen
            i hög grad på att stärka konsolideringen av demokratierna och
            på att stödja det civila samhället och främja respekten för de
            mänskliga rättigheterna. Detta gäller för såväl kvinnor som män,
            unga som gamla, stadsbor som landsbygdsbefolkning, invandrare
            som ursprungsbefolkning.
          </note>
          <note>
            Det folkliga deltagandet kan dock inte begränsas till den politiska
            sfären utan måste också inbegripa det ekonomiska livet. Som Juan
            Fonseca mycket riktigt påpekar ökar arbetslösheten i Latinamerika
            liksom i många andra delar av världen. Klyftorna i samhället -
          </note>
          <note>
            här hemma såväl som i utlandet - öppnar sig i allt större utsträckning
            mellan de som har arbete och de som står utan. Att de arbetslösa
            inte skall utestängas från en stor del av samhället utgör en utmaning
            lika mycket för oss i Europa som för de latinamerikanska länderna.
            För att demokratin skall ha ett reellt värde räcker det inte att
            människor har rätt att delta i politiska och ekonomiska skeenden.
            Man måste också ha möjlighet att göra det, dvs. ha tillräckliga
            förutsättningar såväl i ekonomiska termer som vad gäller utbildning,
            tillgång till infrastruktur, information osv.
          </note>
          <note>
            Latinamerika är den region i världen där klyftorna mellan rika
            och fattiga är som störst. Jordreformer som borde ha kommit till
            stånd för decennier sedan har genom åren hindrats av brist på
            lagstiftning och politisk vilja. Utmaningen är stor för de latinamerikanska
            demokratiska regeringar som prioriterar sociala frågor och vill
            ändra på detta. Inkomsternas fördelning mellan den rikaste femtedelen
            av befolkningen och den fattigaste är fortfarande i t.ex. Brasilien
          </note>
          <note>
            32:1 och i Guatemala 30:1. Motsvarande siffra för exempelvis
            Sydkorea är 6:1 och för Sverige 5:1. I
          </note>
          <note>
            hela Latinamerika ökar insikten om att kontrasterna inte bara
            är oacceptabla ur rättvisesynpunkt, utan också ett hot mot demokratin
            och den ekonomiska utvecklingen.
          </note>
          <note>
            De latinamerikanska länderna har, och tar, själva sitt ansvar
            för att förändra denna situation. De har resurser för att göra
            det. Latinamerika är en rik kontinent. Stödet från omvärlden kan
            bara vara en katalysator i processen.
          </note>
          <note>
            Sverige för en aktiv dialog med de latinamerikanska länderna
            om dessa frågor. Vi söker utbyta erfarenheter i frågor av gemensamt
            intresse, t.ex. av att inhemska resurser kanaliseras till de svagare
            grupperna i samhället genom exempelvis reformer av skatteväsendet
            och liknande saker.
          </note>
          <note>
            För att skapa utrymme för interna reformer med social hänsyn
            bör det internationella samfundet agera konsekvent gentemot de
            latinamerikanska länderna.
          </note>
          <note>
            Sverige har sedan inträdet i EU aktivt agerat för ett effektivare
            bistånd, en förbättrad samordning mellan de gemensamma insatserna
            och medlemsländernas arbete och en ökad fokusering på frågor som
            jämställdhet, demokrati och mänskliga rättigheter. Sverige spelar
            också en pådrivande roll i framarbetandet av samarbetsavtal mellan
            Europa och Latinamerika, t.ex.
          </note>
          <note>
            med regionala organisationer som Mercosur och
          </note>
          <note>
            Andinska Gemenskapen, och med bl.a. Mexiko och
          </note>
          <note>
            Chile. Dessa avtal kan i första hand ses som en naturlig fortsättning
            på de latinamerikanska ländernas och
          </note>
          <note>
            EU:s allt öppnare handelspolitik, men inbegriper också samarbete
            på det sociala och politiska området.
          </note>
          <note>
            Sedan i mars i år är Sverige permanent observatör i Amerikanska
            Staternas Organisation, OAS, och för närvarande pågår förhandlingar
            om svenskt medlemskap i den karibiska utvecklingsbanken. Denna
            stärkta svenska närvaro i Latinamerika är bara några exempel på
            hur vi har markerat vårt fortsatt stora intresse för regionen.
          </note>
          <note type="speaker">
            Anf. 50 JUAN FONSECA (s)
          </note>
          <note>
            Fru talman! Jag skall be att få tacka biståndsministern för svaret.
            Jag delar i huvudsak ministerns analys av utvecklingen i Latinamerika,
            och jag tycker att svaret är mycket bra.
          </note>
          <note>
            Men jag tillåter mig att ta upp en del frågor som jag tycker
            är särskilt viktiga för utvecklingen av den latinamerikanska kontinenten.
            Enligt FN:s studie från
          </note>
          <note>
            Ekonomiska kommissionen för Latinamerika och
          </note>
          <note>
            Karibien som jag refererar till i min interpellation kommer de
            latinamerikanska ekonomierna, trots en bättre stabilitet, inte
            att kunna bekämpa fattigdomen, massarbetslösheten och andra sociala
            missförhållanden. Inte heller orkar dessa ekonomier att bekämpa
            en allmänt växande kriminalitet och, i vissa länder, knarkkarteller.
          </note>
          <note>
            Detta är naturligtvis mycket oroande. Missförhållandena skapar,
            som ministern själv vet, utrymme för politiskt våld. Ett konkret
            exempel är Colombia. I
          </note>
          <note>
            Mexiko, som jag besökte i januari månad, är den ekonomiska situationen
            katastrofal. Fattigdomen bland mexikaner och indianer är mycket
            stor. Hoppet finns i att fred kan skapas mellan zapatisterna och
            regeringen. Vi vet alla att olika typer av samtal pågår mellan
            dem.
          </note>
          <note>
            FN:s studie har skapat en debatt mellan dem som stöder en marknadsekonomisk
            liberalisering och dem som hävdar att just denna ekonomi fördjupar
            klyftan mellan rika och fattiga i Latinamerika. Jag hör till dem
            som tror att de sistnämnda i huvudsak har rätt i sin kritik. T.o.m.
            påven, Johannes Paulus, kritiserar olika regeringars icke-aktiva
            politik i bekämpningen av de enorma klasskillnaderna i Latinamerika.
            I Mexiko är det i huvudsak zapatisterna som står för kritiken.
          </note>
          <note>
            Den studie som jag pratar om pekar också på att en del av reformerna
            har, som ministern själv säger, skapat stabila priser och lockat
            utländska investerare.
          </note>
          <note>
            I vissa länder har demokratin t.o.m. kunnat förstärkas.
          </note>
          <note>
            Men, som sagt, trots detta har de fattiga inte fått del av dessa
            reformer. Bonderevolten i Mexiko, återkommande upplopp i Argentina,
            Bolivia, Ecuador,
          </note>
          <note>
            Venezuela och i andra länder är bara några bevis på de ökande
            klyftorna.
          </note>
          <note>
            En av rapportens mest oroande slutsatser är att den ömtåliga
            sociala situationen på längre sikt kan skapa oroligheter och sätta
            dessa länders demokrati på prov. Om tillväxten, som ministern
            mycket korrekt påpekar, inte stiger, nya jobb inte skapas och
            sociala reformer inte kommer till stånd kan som sagt demokratins
            grundvalar sättas på prov.
          </note>
          <note>
            Fru talman! Enligt regeringens vårbudget som presenterades den
            15 april skall det svenska utlandsbiståndet skäras ned med 11
            %. För SIDA:s del av biståndet motsvarar det en bantning med 1,7
            miljarder kronor under budgetåret 1997-1999, varav hälften under
            nästa år. Sida tvingas därmed att skära ned bidraget till FN:s
            program för barnens rättigheter i
          </note>
          <note>
            Latinamerika och att ge minskade anslag för aidsbekämpningen.
            Detta är självfallet inte bra. Barn i
          </note>
          <note>
            Latinamerika behöver Sveriges stöd. Detsamma gäller för bekämpningen
            av sjukdomen aids.
          </note>
          <note type="speaker">
            Anf. 51 EVA ZETTERBERG (v)
          </note>
          <note>
            Fru talman! Det är bra att Juan Fonseca har väckt den här interpellationen
            för att få en debatt om utvecklingen i Latinamerika. Däremot tycker
            jag att hans fråga till statsrådet var alltför enkel. Hur skall
            regeringen kunna svara att man inte uppmärksamt följer vad som
            händer i Latinamerika och att man inte är intresserad av utvecklingen
            där? Svaret är ju självklart. Men det är bra att frågan har väckts,
            och jag tycker att svaret innehåller många intressanta fakta och
            synpunkter från regeringen.
          </note>
          <note>
            Den studie som Juan Fonseca refererar till har kommit nyligen.
            Men för oss som har följt Latinamerika har problemet med ökade
            klyftor mellan dem som har och dem som inte har, varit en fråga
            av största vikt sedan många år. Jag har utifrån min egen erfarenhet,
            vid besök i Argentina och Brasilien på 70-
          </note>
          <note>
            talet och på 90-talet, kunnat jämföra dessa länder. Jag har kunnat
            konstatera att man med blotta ögat - utan att kunna språk, utan
            att tala med människor - direkt kan se hur gatubarn, tiggare och
            människor ute i förortsområden lever i nästan total avsaknad av
            den standard som de flesta människor har behov av. Det är mycket
            uppenbart att det är på det viset.
          </note>
          <note>
            Som har framförts i svaret finns det samtidigt glädjande tendenser.
            Militärdiktaturer har försvunnit, och demokrati har införts i
            de flesta av de latinamerikanska länderna. Samtidigt kan vi konstatera
            att man även i ett land som Chile, som många av oss har följt
            och där vi med stor glädje har sett att diktaturen har försvunnit,
            inte har rått på det grundläggande problemet med ekonomiska klyftor.
            Mycket återstår att göra, trots att Chile ekonomiskt sett är mycket
            framgångsrikt. Man kan fundera på vad som hade hänt om Chile hade
            haft ekonomisk kris och stora problem.
          </note>
          <note>
            Jag vill också referera till det svenska biståndet, som även
            Juan Fonseca tar upp. Den beskrivning som ges i interpellationssvaret
            skulle kunna tolkas som om vi står inför stora satsningar, och
            eventuellt ökade satsningar, på Latinamerika. Men alla vet ju
            att så inte är fallet. Statsrådet väljer att över huvud taget
            inte kommentera på vilket sätt biståndet till Latinamerika kommer
            att minska. Var och en inser ju att det inte kan bli tal om ytterligare
            minskningar när det gäller satsningar för Afrikas del, som redan
            är för små. De satsningar som görs på Östeuropa ligger också fast.
          </note>
          <note>
            Jag vill alltså konkret veta vilka områden som kommer att drabbas.
            Är det de i mina ögon mycket befogade och välskötta projekt som
            gäller t.ex. MR-
          </note>
          <note>
            biståndet i Guatemala, El Salvador och en rad andra länder, som
            kommer att drabbas? Var kommer regeringen att minska biståndet?
          </note>
          <note>
            Jag vill också peka på frågan om demokrati. Statsrådet tar upp
            att det nu bara är Kuba som inte har en demokratiskt vald regering.
            Formellt är det så. Men
          </note>
          <note>
            Pierre Schori vet ju precis lika väl som jag att den demokrati
            som finns i Colombia, i Peru och i ett flertal andra länder är
            minst sagt bräcklig och uppfyller egentligen bara de formella
            kraven på en demokrati.
          </note>
          <note>
            Respekt för mänskliga rättigheter och över huvud taget för människors
            liv finns ju inte i exempelvis
          </note>
          <note>
            Colombia. Jag menar att man måste tala klartext. Det går inte
            att bara hänvisa till att demokratin finns.
          </note>
          <note>
            Slutligen vill jag beröra agerandet i EU. Sverige har lyft fram
            de här frågorna och ökat kontakterna mellan EU och Latinamerika.
            Det är bra. Men samtidigt undrar jag: Hur mycket driver man på
            när det gäller de sociala klausulerna i de länder där bristen
            på respekt för de mänskliga rättigheterna är så uppenbar som i
            Colombia? Det har satts upp hinder för Kubas handel med EU. Men
            vad gör man från svensk sida för att sätta press bakom krav på
            att de mänskliga rättigheterna skall respekteras när handelsavtal
            mellan
          </note>
          <note>
            EU och Latinamerikanska länder läggs fram?
          </note>
          <note>
            Anf. 52 Statsrådet PIERRE SCHORI (s)
          </note>
          <note>
            Fru talman! Som jag beskrev i mitt inledande svar har Sverige
            efter regeringsskiftet kraftfullt ökat sin politiska närvaro i
            Latinamerika genom det permanenta observatörskapet i OAS, genom
            sin avsikt att bli medlem i Karibiska utvecklingsbanken och även
            genom ett kraftfullt aktivt agerande i EU:s dialog och kontakter
            med Latinamerika.
          </note>
          <note>
            Men Sverige har också varit en av de drivande krafterna för att
            få de internationella finansiella institutionerna som Internationella
            valutafonden och Interamerikanska banken att i högre grad även
            beakta sociala aspekter, som Juan Fonseca tog upp, vid utformningen
            av de s.k. strukturanpassningsprogrammen. Särskilt har Interamerikanska
            banken under sin driftige ordförande Enrique Iglesias slagit in
            på denna linje och har nu som policy att minst 40 % av lånevolymen
            och hälften av antalet lån skall avsättas till projekt inom den
            sociala sektorn. Det är något helt nytt.
          </note>
          <note>
            Sverige och övriga Norden driver också frågan om att utlåningen
            skall inriktas på insatser för de fattigaste grupperna, med särskild
            hänsyn till ursprungsbefolkningarnas behov. I länder där räntor
            och amorteringar motsvarar en tredjedel av exportintäkterna och
            en stor del av statsbudgeten, som fallet är i många latinamerikanska
            länder, är statens handlingsutrymme mycket begränsat. Därför har
            Sverige agerat aktivt inom skuldlättnadssektorn och beviljat s.k.
            betalningsbalansstöd till bl.a. Nicaragua och Bolivia, som tillhör
            de mest skuldtyngda länderna i Latinamerika och i världen. Så
            sent som den 13 maj i år undertecknades i samband med den bolivianske
            presidentens besök här i Stockholm ett avtal om 60 miljoner kronor
            i sådant stöd till Bolivia, resurser som kommer att användas för
            att betala av en del av landets skuld till
          </note>
          <note>
            Världsbanken.
          </note>
          <note>
            När det sedan gäller Sveriges bistånd genom
          </note>
          <note>
            SIDA till Latinamerika vill jag säga att de något alarmerande
            uppgifterna i det här avseendet vad gäller
          </note>
          <note>
            Latinamerika har spritts genom ett pressmeddelande från SIDA,
            inte genom ett pressmeddelande från regeringen. Man kan säga att
            SIDA spår och regeringen/UD rår i det här fallet. Jag avser inte
            att ge avkall på frågan om mänskliga rättigheter och stöd till
            demokrati i Latinamerika.
          </note>
          <note>
            Det är självfallet också riktigt att man inte kan se demokratin
            bara som ett formellt begrepp och att, som
          </note>
          <note>
            Eva Zetterberg påpekar, allting inte är klart i och med att man
            haft val. Ingenting är så förödande för demokratin, som vi ser
            det, som lågintensiva demokratier.
          </note>
          <note>
            Det må gälla i västvärlden eller i den s.k. tredje världen.
          </note>
          <note>
            Det är klart att kan man diskutera skillnader mellan exempelvis
            Colombia och Kuba. Jag kan säga att det i Colombia, där presidenten
            nu har varit utsatt för starkt tryck att avgå på grund av olika
            anklagelser, ändå pågår en process där man på ett tydligt sätt
            kan ifrågasätta, vilket inte går på Kuba. Däremot kan det kanske
            i stort sägas att människor relativt sett lever i en bättre materiell
            situation i Kuba än i Colombia.
          </note>
          <note>
            Demokrati är viktig, men också demokratins innehåll är viktigt.
            Våra begränsade resurser från svensk sida kommer att gå till strategiska
            projekt som skall stödja mänskliga rättigheter och demokratisk
            utveckling, och våra insatser i EU och andra internationella institutioner
            skall ha den sociala profil som jag angav här.
          </note>
          <note type="speaker">
            Anf. 53 JUAN FONSECA (s)
          </note>
          <note>
            Fru talman! Det gläder mig att biståndsministern redovisar regeringens
            avsikter när det gäller biståndet till Latinamerika. Det gläder
            mig också att regeringen kan tänka sig att titta på det pressmeddelande
            som jag citerade.
          </note>
          <note>
            Huvuddebatten om Latinamerikas utveckling är väldigt omfattande.
            Den berör en hel kontinent, många olika länder med olika typer
            av problem osv.
          </note>
          <note>
            Vi kan vara överens om följande saker.
          </note>
          <note>
            Till en del har ekonomin i de flesta av länderna kunnat förbättras.
            Demokratin har kunnat fördjupas, och det finns en process för
            att förnya och vidareutveckla demokratin. Men vi kan också vara
            överens om att fattigdomen fördjupas, att sociala missförhållanden
            ökar, att våldet, också det politiska våldet, som en konsekvens
            av fattigdomen ökar och att kriminaliteten, som sprider sig inte
            bara i Colombia utan i länder som Bolivia, Mexiko och Peru, kan
            komma att öka ytterligare. Maffiagrupper kan, som tydligt visas
            i
          </note>
          <note>
            Colombia, få ett ganska stort inflytande. Detta är de stora problem
            som finns i Latinamerika.
          </note>
          <note>
            Eftersom Sverige har spelat en mycket viktig roll i
          </note>
          <note>
            Latinamerika, är det angeläget att dessa frågor lyfts upp litet
            oftare i den här församlingen. Eva Zetterberg är en av dem som
            tar upp frågor om Latinamerika i riksdagen. Jag tycker att den
            latinamerikanska kontinentens frågor inte får föras åt sidan.
            På något sätt har
          </note>
          <note>
            Latinamerika efter de militära kupperna blivit bortglömt.
          </note>
          <note>
            Vi blev för ett par veckor sedan påminda om att en militärkupp
            nästan var på gång i Paraguay. Den typen av kupper kan när som
            helst dyka upp i Latinamerika.
          </note>
          <note>
            Om fattigdomen, den sociala misären och de ekonomiska och sociala
            missförhållandena fördjupas, kan vi hamna i situationer där denna
            typ av kupper kommer tillbaka. Förhoppningsvis händer inte detta,
            men Sveriges roll i Latinamerikas utveckling är väldigt viktig.
          </note>
          <note>
            Jag vill också lyfta upp biståndsfrågorna. Även om jag håller
            med om att det bistånd som riktas till Latinamerika skall syfta
            till att fördjupa demokratin, är det viktigt att den latinamerikanska
            kontinenten upplever att Sverige fortsätter att vara ett av de
            länder som man kan lita på.
          </note>
          <note type="speaker">
            Anf. 54 EVA ZETTERBERG (v)
          </note>
          <note>
            Fru talman! Det är något svårt att föra en sådan här debatt om
            en hel kontinent och dess problem vad gäller ekonomi, mänskliga
            rättigheter och social utveckling. Det är nödvändigt att begränsa
            debatten något.
          </note>
          <note>
            Jag vill först säga att jag tycker att den strategi och den policy
            som regeringen har vad gäller Latinamerika liksom inriktningen
            av biståndet och relationerna är viktiga frågor. Jag delar denna
            strategi, och Vänsterpartiet står bakom den. Att avsätta till
            skuldlättnader och att gå in för MR-bistånd är en helt riktig
            väg.
          </note>
          <note>
            Vi är alldeles klara över att det som Sverige kan lämna i bidrag
            är marginellt. Naturligtvis är också det som vi kan åstadkomma
            för att utjämna de sociala klyftorna marginellt, men jag tror
            ändå att det är viktigt att vi politiskt markerar hur vi ser på
            de här frågorna, där vi har möjlighet att påverka.
          </note>
          <note>
            Jag vill också peka på exemplet Mexiko, där ett väpnat uppror
            inte har lett till de omfattande strukturella förändringar som
            vore nödvändiga. Vi ser alltså att kriser fördjupas utan att leda
            till nödvändiga åtgärder.
          </note>
          <note>
            Jag vill återigen framhålla att Pierre Schori inte svarar på
            frågan hur biståndet kommer att minska.
          </note>
          <note>
            Oavsett vad SIDA har skrivit i sitt pressmeddelande är vi klara
            över att det kommer att bli minskningar.
          </note>
          <note>
            Eller menar Pierre Schori att Latinamerika är undantaget från
            besparingarna? Det vore väldigt intressant.
          </note>
          <note>
            Jag är beredd att diskutera om det verkligen skall vara så med
            tanke på fattigdomen i Afrika.
          </note>
          <note>
            Till slut, Pierre Schori, vill jag vad gäller Kuba och Colombia
            säga: Nej, Kuba är ingen demokrati.
          </note>
          <note>
            Det är väl ingen här som har hävdat det. Problemet är att Colombia
            anses vara en demokrati. Men ett land som inte kan skydda sina
            invånare, där över 30 000
          </note>
          <note>
            mördas varje år och där ett vänsterparti för närvarande håller
            på att utrotas med hjälp av staten, kan knappast kallas demokrati.
          </note>
          <note type="speaker">
            Anf. 55 PIERRE SCHORI (s)
          </note>
          <note>
            Fru talman! Jag är mycket glad för att Juan Fonseca och Eva Zetterberg
            tar upp frågor om Latinamerika och vårt förhållande till Latinamerika.
            Det behövs i dessa navelskådande tider, också i geografiska termer.
          </note>
          <note>
            Men det är inte bara så att Sveriges riksdag och regering skall
            sända ut en tydlig signal om att Latinamerikas problem och även
            dess positiva sidor -
          </note>
          <note>
            litteratur, musik och sådant - angår oss. Vi engagerar oss i
            detta och kommer att fortsätta att göra det.
          </note>
          <note>
            Vi lever också i en värld där globaliseringens effekter är så
            starka på de sociala nätverken och strukturerna i alla samhällen
            - det må gälla Sverige, Europa,
          </note>
          <note>
            Latinamerika och Afrika - att Latinamerikas problem också är
            våra problem. Man kan tydligt se hur globaliseringens sociala
            konsekvenser verkar med liknande mekanismer i Boston, Buenos Aires
            och Botkyrka.
          </note>
          <note>
            Det är bara en gradskillnad, men arterna är desamma.
          </note>
          <note>
            Därför måste vi ha en konsekvent politik mot social utslagning
            både här hemma och i vår biståndspolitik, handelspolitik och utrikespolitik.
            Utslagningen är nämligen den stora faran framöver. Därför är jag
            tacksam för den debatt som vi har haft som har varit mycket bra.
          </note>
          <note>
            Eva Zetterberg, jag kan ännu inte säga hur de stora nedskärningarna
            under det kommande året kommer att påverka, eftersom vi håller
            på att bereda detta. Jag vill bara säga att det pressmeddelande
            som gick ut inte är regeringens pressmeddelande. Jag står fast
            vid vad jag sade till Juan Fonseca om inriktningen på vårt stöd
            och samarbete med Latinamerika.
          </note>
          <note type="speaker">
            Anf. 56 JUAN FONSECA (s)
          </note>
          <note>
            Fru talman! Ibland är det svårt att debattera en fråga när man
            är någorlunda överens. Men ibland kan man hitta en del punkter
            som man kan vidareutveckla.
          </note>
          <note>
            En av dem kan vara Sveriges roll inom EU just därför att Sverige
            har haft en stor tradition i Latinamerika.
          </note>
          <note>
            Sveriges roll är mycket känd. Just därför kan Sverige påverka
            väldigt mycket inom EU för att man skall utveckla de olika relationer
            som man har, inte bara de ekonomiska till Latinamerika utan även
            andra typer av saker. I detta sammanhang förväntar jag mig att
          </note>
          <note>
            Sverige spelar en viktigare roll än vad man hittills har gjort,
            men Sverige har ju inte varit medlem länge.
          </note>
          <note>
            Detsamma gäller den roll som Sverige spelar inom
          </note>
          <note>
            FN.
          </note>
          <note>
            Fallet Colombia kommer så småningom att tas upp i en annan interpellation
            från Eva Zetterberg. Jag vill instämma i hennes beskrivning. Däremot
            kan jag inte direkt säga att Colombia ur juridisk synpunkt och
            ur parlamentarisk synpunkt inte skulle vara en demokrati. Vi kanske
            skiljer oss åt i den bemärkelsen. Däremot kan vi konstatera och
            vara överens om att fallet
          </note>
          <note>
            Colombia är mycket bekymmersamt och att man från
          </note>
          <note>
            Sverige inte kan fortsätta att se fallet Colombia som en isolerad
            företeelse. Colombia har betydelse för hela Latinamerika. Det
            är som Eva Zetterberg tar upp, nämligen att man i praktiken utrotar
            all opposition.
          </note>
          <note>
            Det är mycket bekymmersamt. Det måste vi alla ta avstånd från,
            och det måste vi på göra något åt.
          </note>
          <note>
            Anf. 57 Statsrådet PIERRE SCHORI (s)
          </note>
          <note>
            Fru talman! När det gäller Sveriges roll i EU är vi aktiva och
            har deltagit mycket talfört, skulle jag vilja säga, i de dialoger
            som vi har haft både i Latinamerika och i Europa i de grupper
            som finns. Det finns ju en särskild grupp för Sydamerika och en
            för Centralamerika som har regelbundna dialoger på utrikesministernivå
            och motsvarande nivå. Det kommer vi att fortsätta med. Jag tror
            nog att vi redan har märkts i den dialogen och skaffat oss förtroende
            och kontakter.
          </note>
          <note>
            Slutligen vill jag beträffande Colombia säga, eftersom jag är
            säker på att även Colombias ambassadör tar del av en sådan här
            debatt, att det gläder mig att konstatera att Colombias president
            nu tydligen har frikänts från alla anklagelser. Det är en del
            av processen. Han har varit en mycket stark företrädare i den
            internationella dialogen, också med EU, när det gäller att det
            är hög tid för Latinamerikas regering att betala av sin sociala
            skuld till befolkningen. Det är ett tema som vi stöder.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1995/96:184 om bistånd med anledning
            av Tjernobylkatastrofen
          </note>
          <note>
            Anf. 58 Statsrådet PIERRE SCHORI (s)
          </note>
          <note>
            Fru talman! Eva Goës har med anledning av katastrofen i Tjernobyl
            frågat mig vad Sverige gör för att nå de drabbade med bistånd,
            hur Sverige kan utveckla biståndet till de drabbade, vilka möjligheter
            till rehabilitering Sverige ger genom att ta emot drabbade barn
            för vistelser i Sverige samt om Sverige stöder utbytesprogram
            så att svenska läkare kan bistå med sitt kunnande till de drabbade
            områdena.
          </note>
          <note>
            Den 26 april 1986 inträffade i Tjernobyl i Ukraina den hittills
            allvarligaste kärnkraftsolyckan i världen.
          </note>
          <note>
            Förutom allvarliga konsekvenser för själva kärnkraftsanläggningen
            resulterade olyckan i stora utsläpp av radioaktiva ämnen. Många
            länder har drabbats av radioaktiva nedsläpp efter olyckan. Särskilt
            drabbade är förutom Ukraina länder som Ryssland och Vitryssland.
            Olyckan har i dessa länder resulterat i stora och smärtsamma påföljder
            för människors hälsa och livsförhållanden. Olyckan har också lett
            till stora ekonomiska påfrestningar i dessa stater.
          </note>
          <note>
            De medel som står till regeringens förfogande för samarbetsinsatser
            i Central- och Östeuropa är begränsade - 1 miljard kronor per
            år - och en geografisk prioritering måste därför göras. Som framgår
            av den proposition om Sveriges samarbete med länderna i
          </note>
          <note>
            Central- och Östeuropa skall samarbetet koncentreras till det
            s.k. närområdet, dvs. länderna och regionerna runt Östersjön.
            Samarbetet med övriga länder i Central- och Östeuropa är emellertid
            inte uteslutet, och framför allt Ukraina men även Vitryssland
            tillhör de länder som utanför närområdet har en given plats i
            samarbetet.
          </note>
          <note>
            Sverige insåg på ett tidigt stadium vidden och behoven av hjälp
            för de drabbade länderna. Vi var ju själva drabbade.
          </note>
          <note>
            Förutom de stora insatser på det medicinska och humanitära området
            som gjorts och görs via svenska frivilligorganisationer har SIDA
            lämnat ett bidrag på
          </note>
          <note>
            650 000 kr till Skandinaviska barnmissionen för insatser i Ukraina.
            Ett bidrag på drygt 960 000 kr har också lämnats för socialt arbete
            med barn och familjer i Vitryssland. Väsentliga inslag i dessa
            verksamheter har varit korttidsrehabilitering av barn i Sverige.
          </note>
          <note>
            Fru talman! Jag vill här även framhålla vad som görs på den tekniska
            sidan vid kärnkraftverk och drabbade områden i vårt närområde.
            Otillfredsställande teknik och säkerhet vid kärnkraftsanläggningar
            är roten till det onda som drabbat så många människor, djur och
            växtlighet i samband med Tjernobylkatastrofen.
          </note>
          <note>
            Statens kärnkraftsinspektion (SKI) har gjort och gör omfattande
            insatser för att öka säkerheten vid befintliga kärnkraftverk och
            skapa system för kontroll över kärnämnen i de enskilda staterna.
            För att åstadkomma största möjliga resultat i denna verksamhet
            har de svenska insatserna i huvudsak kommit att koncentreras till
            kärnkraftverket i Ignalina i Litauen -
          </note>
          <note>
            hälften av våra insatser i Baltikum går dit - men även andra
            kärnkraftverk i närområdet är föremål för svenska insatser, såsom
            exempelvis Sosnovyj Bor utanför S:t Petersburg.
          </note>
          <note>
            Statens strålskyddsinstitut (SSI) verkar i flertalet av länderna
            i Östeuropa med att åstadkomma ett förbättrat strålskydd och en
            bättre säkerhetskultur, effektivisera organisationen inom strålskyddsområdet
            samt bistå med att lösa eventuella akuta strålskyddsproblem. Även
            projekt syftande till sanering av kontaminerade områden och uppskattning
            av stråldos efter Tjernobylolyckan har genomförts av Strålskyddsinstitutet.
          </note>
          <note>
            Med hänsyn till de svåra förhållanden som råder för den saneringspersonal
            som även nu arbetar vid den havererade reaktorn i Tjernobyl beslöt
            regeringen i mars i år att bistå brandväsendet i Tjernobyl med
            utrustning till ett värde av 500 000 kr. I april i år levererades
            således genom Räddningsverkets försorg
          </note>
          <note>
            50 specialgjorda brandskyddsklädslar för brandmännen vid reaktorn
            och brandsläckningsutrustning till
          </note>
          <note>
            Tjernobyl.
          </note>
          <note>
            Fru talman! Sverige har med betydande belopp bistått de drabbade
            länderna under den gångna tioårsperioden efter Tjernobylolyckan
            med insatser i form av både humanitär och teknisk hjälp. Effekterna
            av olyckan har emellertid en så stor dimension att Sverige inte
            ensamt kan komma till rätta med och lösa problemen. För att nå
            effektiva resultat krävs ett internationellt engagemang. Det finns
            ett sådant, och vi samarbetar med ett flertal länder, bl.a. USA,
          </note>
          <note>
            Storbritannien och Tyskland.
          </note>
          <note type="speaker">
            Anf. 59 EVA GOËS (mp)
          </note>
          <note>
            Fru talman! Jag tackar för svaren. Naturligtvis är jag inte så
            lycklig över att man satsar så enormt mycket på kärnteknologin,
            vilket jag anser att man gör. Vi borde satsa mer på människorna.
          </note>
          <note>
            Effekterna på hälsa, ekonomi, miljö och även de psykologiska
            effekterna efter katastrofen i Tjernobyl är mer omfattande än
            de officiella uppgifter som hittills kommit till allmänhetens
            kännedom har visat.
          </note>
          <note>
            De mest drabbade områdena ligger i vindriktningen från Tjernobyl,
            dvs. i norra Ukraina och Vitryssland. I Gomelregionen är mer än
            70 % av jorden kontaminerad. 1985 räknade man med att 2 barn per
            år fick sköldkörtelcancer. 1995, tio år senare, var antalet 212
            barn, alltså 100 gånger mer.
          </note>
          <note>
            Jag har också en ny siffra från IAEA:s konferens i höstas. Den
            10 januari 1996 sade man från IAEA att köldkörtelcancer hos barn
            i Ukraina, Vitryssland och
          </note>
          <note>
            Ryssland har ökat med 200 %.
          </note>
          <note>
            Ukrainas egen regering säger att 125 000 människor har dött till
            följd av Tjernobyl. WHO:s forskare varnar för att radioaktiviteten,
            förutom de direkt synbara effekterna på barn, ger en rad effekter
            på hälsan, inklusive större antal hjärtattacker och leversjukdomar.
            De varnar för att hud- bröst- och lungcancerfallen kommer att
            öka drastiskt i framtiden.
          </note>
          <note>
            800 000 män arbetade i skift som avvecklare och sanerare för
            att stoppa strålningen genom att täcka den brinnande reaktorn
            med en cementsarkofag. Man räknar med att de flesta dör och insjuknar,
            antingen som en direkt följd av Tjernobylkatastrofen eller på
            grund av att frekvensen av självmord har ökat drastiskt i Tjernobyls
            fotspår, liksom skilsmässor, alkoholism etc. Detta drabbar naturligtvis
            barnen, som har väldigt jobbiga uppväxtförhållanden.
          </note>
          <note>
            I samband med konferensen i Kijev den 20-22
          </note>
          <note>
            april träffade jag en läkare, som fick besöka barnsjukhuset i
            Kijev och även åkte till Pripyat, den döda zonen innanför Tjernobyl.
            Hon reste med en FN-
          </note>
          <note>
            delegation och fick beskedet att 2 % av barnen som föds i Ukraina
            har genetiska förändringar och att
          </note>
          <note>
            8 000 barn har leukemi.
          </note>
          <note>
            De sade att detta inte hade någonting att göra med
          </note>
          <note>
            Tjernobyl. Men jag kan nämna att det i Sverige är ungefär 100
            barn per år som får leukemi, medan det i
          </note>
          <note>
            Ukraina alltså är 8 000 barn av en population på
          </note>
          <note>
            70 miljoner. Det är en mycket hög frekvens.
          </note>
          <note>
            Pierre Schori nämnde i sitt svar att SIDA bidragit med 650 000
            kr till Skandinaviska barnmissionen i
          </note>
          <note>
            Ukraina, med 960 000 kr till familjer i Vitryssland och med 500
            000 kr till räddningstjänsten. Men detta är ju en spottstyver,
            när man vet hur mycket man måste satsa. Som jag sade tidigare
            tycker jag att EU:s
          </note>
          <note>
            TACIS-program satsar för mycket på kärnkraften.
          </note>
          <note>
            När vi åkte över med Hoppets Stjärna kostade enbart transporten
            av kläder och mat 150 000 kr. Då mötte vi ändå bara åtta grupper
            barn med ungefär 40
          </note>
          <note>
            barn i varje. De hade varit i Sverige tidigare. Vi utspisade
            ca 1 000 personer. Så dessa pengar är bara en spottstyver, när
            vi vet att de långsiktiga kostnaderna för att klara effekterna
            av katastrofen uppskattas till
          </note>
          <note>
            191 miljarder kronor.
          </note>
          <note>
            I Vitryssland har man en fond där man avsätter
          </note>
          <note>
            18 % av sina inkomster. I Ukraina är motsvarande siffra 12 %.
            I dag har man bestämt att man skall ge pengarna från fonden i
            Vitryssland till människor som flyttar tillbaka till kontaminerade
            områden. Just när vi var i Kijev lät presidenten meddela att människor
            skulle få betalt för att flytta tillbaka och börja odla dessa
            jordbruksmarker. Det är skrämmande. Hur skall vi kunna hjälpa
            och stödja?
          </note>
          <note>
            Anf. 60 Statsrådet PIERRE SCHORI (s)
          </note>
          <note>
            Fru talman! Det beror inte på njugghet att fördelningen av de
            svenska resurserna verkar vara så liten när det gäller direkta
            insatser för att bistå offren i förhållande till den tekniska
            förbättringen för att förhindra denna typ av olyckor.
          </note>
          <note>
            Det har också att göra med efterfrågan i dessa länder. Vi har
            inte fått någon officiell framställning om direkt stöd till sådan
            verksamhet. Däremot ger vi ett indirekt stöd genom de många enskilda
            organisationer som så förtjänstfullt verkar på det området.
          </note>
          <note>
            Vi är dock mycket aktiva och ger ett omfattande stöd när det
            gäller att ställa den specialkomptens och den erfarenhet av kärnsäkerhet
            och strålskydd som finns hos de svenska myndigheterna till förfogande.
          </note>
          <note>
            Detta utgör ett viktigt bidrag till EU:s verksamhet i
          </note>
          <note>
            Ukraina, Vitryssland och Ryssland.
          </note>
          <note>
            Från EU:s sida har enbart under 1994 och 1995
          </note>
          <note>
            satsats drygt 900 miljoner kronor för att höja säkerheten på
            de sovjetbyggda reaktorerna, för att förbereda en slutlig stängning
            av Tjernobyl och även för att ge stöd till offren för olyckan.
          </note>
          <note>
            Dessutom har man bidragit med läkemedel och program för befolkningen
            i de kontaminerade områdena. I de programmen ingår primärhälsovård
            och specialutrustning för behandling av cancer hos barn i
          </note>
          <note>
            Kijev och Minsk. Det försiggår en hel del liknande projekt genom
            EU där Sverige spelar en aktiv roll.
          </note>
          <note>
            Fru talman! Genom EU verkar Sverige för att få
          </note>
          <note>
            Tjernobylreaktorerna stängda så fort som möjligt.
          </note>
          <note>
            Vårt mål är att det bör ske senast år 2000.
          </note>
          <note type="speaker">
            Anf. 61 EVA GOËS (mp)
          </note>
          <note>
            Fru talman! Pierre Schori nämnde att vi skall förhindra ytterligare
            utsläpp, och det håller jag med om.
          </note>
          <note>
            Men på konferensen kom vi underfund med att man hade gjort ytterst
            litet åt det som händer inuti sarkofagen, åt den glödande massan.
          </note>
          <note>
            Man har satsat på att förbättra sovjetbyggda reaktorer i stället
            för att satsa på energieffektivisering och förnybara bränslen.
            Man har inte gjort någonting åt detta.
          </note>
          <note>
            Under konferensen talade man om att man skulle pröva något slags
            titthålskirurgi och försöka sprinkla in någon typ av plasma över
            sarkofagen. Det är detta som är farligt.
          </note>
          <note>
            Jag nämnde detta 1991 här i kammaren, och ingen uppmärksammade
            det. Men 1994 är det plötsligt en nyhet att sarkofagen läcker
            och håller på att tippa över. Det finns sprickor på 1 000 kvadratmeter,
            och fåglar kan flyga ut och in. Det låter som om det vore science-fiction,
            men tyvärr är det verklighet.
          </note>
          <note>
            Uppe på läktaren har jag en vän från Ungern som varit på IVA:s
            konferens i dagarna. Han var 50 meter ifrån sarkofagen och uppmätte
            200 gånger förhöjda värden med sin mätutrustning. Han är ingenjör
            och speciellt kunnig på radonområdet.
          </note>
          <note>
            Vi satsar fel. Vi måste hjälpa människorna. Jag är förvånad över
            att de inte ber om hjälp. När jag är där säger de till mig: Ni
            måste ta ansvar. Det är ett globalt ansvar. Vi har offrat våra
            människor. Ni hade kunnat få lida mycket mer om inte vi hade offrat
            dem när allting brakade ihop i samband med branden och den enorma
            hettan. Då offrade vi männen.
          </note>
          <note>
            De fick vara uppe ungefär en minut. De bar hemska blykläder och
            skulle kasta, sparka eller använda spade för att få ned den glödande
            grafiten i härden.
          </note>
          <note>
            En del tog handskarna, och de blev alldeles uppbrända.
          </note>
          <note>
            Jag träffade en man efteråt som inte fick sina skador erkända
            som effekter av Tjernobyl. Han hade mist huden på armen. När han
            började bli bättre igen växte hårstrån upp. Man tror inte att
            det är sant, men tyvärr är det så. Ingen tog honom ad notam. Han
            var förstörd helt och hållet invändigt. Matsmältning, hjärta m.m.
          </note>
          <note>
            fungerade inte bra. Mödrar säger att barnen blir lätt anfådda
            och inte orkar någonting.
          </note>
          <note>
            Jag förstår inte varför man inte begär mer hjälp till sjukhus.
            Jag får hela tiden höra: Ni måste betala oss och hjälpa oss. Ni
            måste bidra till att barnen kan få komma till icke radioaktiva
            områden, men ni måste också hjälpa till med medicin.
          </note>
          <note>
            Vi har ju sett de hemska bilderna på TV på hur man utan bedövning
            opererar t.ex. sköldkörtelcancer.
          </note>
          <note>
            Detta är också sant. Jag har inte sett det själv, men det har
            män som rest dit med Hoppets Stjärna. De gör ett storartat arbete.
            När man besöker Ukraina är det verkligen Hoppets Stjärna som lyfts
            fram. Det vet också tredje vice talman som varit i Kijev. Man
            tycker att Hoppets Stjärnas insats är fantastisk.
          </note>
          <note>
            När utrikesutskottet fattade beslutet att vi skulle satsa på
            Ukraina och Vitryssland, så att det inte bara handlade om Östersjöländerna,
            blev jag så glad över att vi skulle kunna göra en sådan insats.
            Men det är bara en spottstyver.
          </note>
          <note>
            Jag tycker att man borde kunna utvidga och driva denna fråga
            mer via EU och se till att pengarna går till medicinsk hjälp och
            hälsa. De barn som opererats för sköldkörtelcancer måste ha medicin
            hela livet. Hur långt det blir vet vi inte. De som besökte dem
            sade att
          </note>
          <note>
            25 % kommer att dö inom två år.
          </note>
          <note>
            Anf. 62 Statsrådet PIERRE SCHORI (s)
          </note>
          <note>
            Fru talman! Jag gläder mig också åt att utrikesutskottet följde
            regeringens proposition att utvidga samarbetet från Östersjöområdet
            till att omfatta Vitryssland och Ukraina. Det som hände i Tjernobyl
            är ett gemensamt, inte bara europeiskt utan mänskligt, problem.
            Jag delar alla de känslor som Eva Goës har för offren.
          </note>
          <note>
            Jag var själv i Kijev, och märkligt nog uppstod inte någon fråga
            om svenskt bistånd till offren, däremot om andra insatser inom
            rättsväsende, lantmäteri och andra viktiga saker vid uppbyggnaden
            av demokrati.
          </note>
          <note>
            Jag skulle vilja föreslå att Eva Goës, med den långa erfarenhet
            och den sakkunskap hon har, samlar erfarenheterna och överlämnar
            dokumenten till mig, så skall jag se till att de på ett konstruktivt
            sätt kanaliseras in i EU:s olika program, om det inte redan finns
            sådana ansatser. Det kan inte vara riktigt att man bara satsar
            på teknik när många människor lider. Om det behövs medverkar jag
            mer än gärna till detta, och jag är tacksam att få motta den information
            som kan ges.
          </note>
          <note type="speaker">
            Anf. 63 EVA GOËS (mp)
          </note>
          <note>
            Fru talman! Det var en fin öppning. Jag blir väldigt glad och
            rörd. Jag har följt detta och försökt plocka fram fakta genom
            åren som gått. Jag har via riksdagens utredningstjänst begärt
            allt som finns skrivet i utländsk press. Jag har tidigare överlämnat
            material till Birgitta Dahl när jag var i riksdagen perioden 1988-1991.
            Jag har massor av information, förutom att jag har det internationella
            nätverket, som jag byggde vidare på i New York förra våren när
            vi var där och talade om icke-spridningsavtalet. Kärnkraft är
            så intimt förknippad med kärnvapen.
          </note>
          <note>
            Det som jag tycker är det viktigaste just nu är att förhandlingsvägen
            eller bakvägen försöka påverka president Lukianenko. Det kanske
            inte är så lätt. Han har gett order till människor som är drabbade,
            fattiga och som lever i social misär, att flytta tillbaka till
            kontaminerade områden där det är 5-15 curie. En curie är 37 miljarder
            becquerell. Där skall de bo och börja odla. Maten därifrån skall
            sedan distribueras utanför gränserna. Det är bara dessa som flyttar
            som får pengar från fonden. Det är fruktansvärt cyniskt och allvarligt.
            Naturligtvis kommer det att drabba den ekonomiska budgeten och
            hälsobudgeten, och det kommer att drabba hela omvärlden. Hur man
            skall bära sig åt här överlåter jag till Pierre Schori att jobba
            med. Det här är mycket allvarligt.
          </note>
          <note>
            Jag tackar för den här stunden och hoppas att jag snart kan få
            överlämna den dokumentation jag har om detta.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1995/96:199 om förslag om höjning
            av produktionsskatt på elektrisk kraft
          </note>
          <note>
            Anf. 64 Statsrådet THOMAS ÖSTROS (s)
          </note>
          <note>
            Fru talman! Nils-Erik Söderqvist har frågat mig om jag är beredd
            att vid den fortsatta behandlingen och utformningen av förslaget
            om höjd produktionsskatt ta hänsyn till den elintensiva industrins
            konkurrensläge och på vilket sätt jag i så fall ämnar att göra
            detta.
          </note>
          <note>
            I proposition 1995/96:198 om ekonomiskpolitiska åtgärder på skatte-
            och avgiftsområdet föreslås bl.a. vissa höjningar av skatterna
            på elektrisk kraft från kärnkraftverk och äldre vattenkraftverk.
          </note>
          <note>
            Syftet med höjningarna är att finansiera den breda satsning på
            utbildningsområdet som föreslås i vårpropositionen.
          </note>
          <note>
            Dessa skatter är produktionsskatter som betalas av den som tillverkar
            kraften. Sedan elmarknaden avreglerades vid årsskiftet sätts priset
            på el efter marknadsmässiga förhandlingar mellan kraftproducenterna
            och förbrukarna. Det finns således ingen automatisk koppling mellan
            höjda produktionsskatter och priserna på el. Det kan heller inte
            uteslutas att en del av skattehöjningen kan komma att övervältras
            även på industrin. I likhet med vad näringsministern svarade på
            en fråga från Elizabeth Nyström för ett par veckor sedan anser
            jag det vara rimligt att också industrin bidrar till finansieringen
            av den stora satsning på utbildning och kompetensutveckling som
            regeringen har föreslagit. Det finns dock en betydande oro för
            vilka effekter en övervältring av dessa skatter från produktionsföretagen
            till elkonsumenterna kan komma att få för framför allt de elintensiva
            industriföretagen. Regeringen kommer därför att skyndsamt utvärdera
            produktionsskatterna med hänsyn till bl.a. övervältringseffekterna
            och, om så bedöms nödvändigt, återkomma med besked under hösten
            1996.
          </note>
          <note>
            Partiöverläggningarna om den framtida energipolitiken börjar
            inom kort. Kraftfulla ekonomiska styrmedel är av central betydelse
            för omställningen av energisystemet. Målet är att skapa en stabil
            energipolitik som även tillgodoser den elintensiva industrins
            konkurrensläge. Vilka styrmedel som kan bli aktuella i den kommande
            energipolitiken är det ännu för tidigt att säga någonting om.
          </note>
          <note>
            Anf. 65 NILS-ERIK SÖDERQVIST (s)
          </note>
          <note>
            Fru talman! Jag vill börja med att tacka statsrådet
          </note>
          <note>
            Östros för svaret på min interpellation. Jag har ställt interpellationen
            därför att jag känt en stark oro för att skattehöjningar och kommande
            energiomställning riskerar att slå undan benen på vår mest elintensiva
            industri. Det här får bara inte ske. Just därför måste vi uppmärksamma
            villkoren för den här typen av industriverksamhet i Sverige. Ett
            av dessa mest elintensiva företagen är just Vargön Alloys, som
            med tillverkning av ferrokrom får fram framställning av rostfritt
            stål.
          </note>
          <note>
            Det finns två saker som gör att Vargön Alloys är ett bra exempel.
            Det är dels ett framgångsrikt exportföretag som har en hög kvalitet
            i sin tillverkning, dels tar det ett stort miljöansvar i sin process.
            Vargön
          </note>
          <note>
            Alloys är ensamt i Sverige om att framställa ferrokrom och är
            ett av världens ledande och största företag inom sin bransch.
            70 % går på export, främst till
          </note>
          <note>
            Europa. Företaget omsätter en miljard. Om den här tillverkningen
            inte skulle finnas i Sverige skulle Sverige tvingas importera
            ferrokrom från Östeuropa,
          </note>
          <note>
            Sydafrika och Kina. Då vet vi att tillverkningen där sker i en
            miljö som är ungefär som den var i Sverige på 50- och 60-talet.
          </note>
          <note>
            Detta säger jag därför att det visar att Alloys verkligen tar
            miljöhänsyn och är världsledande på området inom sin bransch.
            Ett exempel är att 99 % av det som går upp i skorstenen i form
            av processtoft renas i filter och går inte ut i luften. Hälften
            av den energi Alloys förbrukar tas till vara genom överskottsvärme
            till Holmens pappersbruk som ligger alldeles i närheten och till
            Vänersborgs kommuns fjärrvärmenät. Pappersbruket får hälften av
            sin energi från smältverket. 80 % av värmen via fjärrvärmenätet
            till kommunen kommer från smältverket. Även här finns det världsrekord
            i den meningen att smältverket
          </note>
          <note>
            Alloys har en mycket låg nettoförbrukning. Trots detta är energikostnaden
            nästan dubbelt så hög som personalkostnaden för företaget. Bilden
            är ungefär densamma som i mycket av den här typen av industri.
          </note>
          <note>
            Om man inte klarar av att hålla kostnaderna nere äventyras konkurrenssituationen.
            Då är bilden mycket mörk för framtiden.
          </note>
          <note>
            Därför gläder det mig att statsrådet och regeringen i svaret
            uttalar att man är beredd att skapa en stabil energipolitik som
            beaktar den elintensiva industrins konkurrensläge. Det är mycket
            positivt att det slås fast i svaret.
          </note>
          <note>
            Fru talman! Jag skulle ändå vilja fråga statsrådet
          </note>
          <note>
            Östros om jag tolkar svaret rätt när jag uppfattar det så att
            regeringen nu kommer att vidta åtgärder så att produktionsskatten
            inte övervältras på den mest elintensiva industrin. Om så är fallet
            finns det anledning att vara optimistisk inför möjligheterna att
            få se den här verksamheten och industrin leva vidare.
          </note>
          <note type="speaker">
            Anf. 66 HANS STENBERG (s)
          </note>
          <note>
            Fru talman! Också jag vill börja med att tacka för svaret på
            interpellationen som jag tycker är ett steg framåt.
          </note>
          <note>
            Är högre arbetslöshet i Sundsvall bra för Sverige?
          </note>
          <note>
            undrade i veckan Sten-Olof Öberg, som är kommunalråd i Sundsvall.
            Man kan tycka att det är ett drastiskt uttalande, men det ligger
            en ganska bister verklighet bakom det. Bakgrunden är det regeringsförslag
            som nu ligger och som innebär att produktionsskatten på elektrisk
            kraft höjs med 2 öre. Det finns en uppenbar risk för en fullständig
            övervältring av denna skattehöjning från elproducenterna till
            industrin.
          </note>
          <note>
            Elproducenterna agerar faktiskt strikt affärsmässigt. Dessutom
            är de väldigt få till antalet. Det gör att de har en mycket stark
            förhandlingssits gentemot de elkonsumerande företagen. Om inga
            undantag görs för den elintensiva industrin hamnar många företag
            i en omöjlig situation, eftersom industrin inte kan lyfta av produktionsskatterna.
            Man konkurrerar på den internationella marknaden och har i praktiken
            ingen möjlighet i att i sin tur övervältra kostnaderna på sina
            kunder. Många av konkurrenterna har redan i dag lägre priser.
          </note>
          <note>
            Denna bakgrund gör att vi som bor i regioner med stor andel elintensiv
            industri är väldigt oroade för effekterna av den föreslagna skattehöjningen.
            Jag skall som exempel nämna några av effekterna i mitt hemlän
            Västernorrland.
          </note>
          <note>
            Västernorrland är landets mest elintensiva län, med både stor
            elproduktion och stor elförbrukning.
          </note>
          <note>
            Bara elanvändningen inom industrin i Sundsvalls kommun är lika
            stor som inom industrin i hela Stockholms och södra Sörmlands
            län. Trots det är faktiskt elproduktionen i Västernorrland större
            än konsumtionen. Eftersom elberoendet kanske är mest tydligt i
          </note>
          <note>
            Sundsvall använder jag Sundsvall som exempel. Det förtjänar dock
            att påpekas att vi har elintensiv industri i så gott som samtliga
            av länets kommuner.
          </note>
          <note>
            För den elintensiva industrin är elenergin inte utbytbar mot
            annan energi utan måste faktiskt betraktas som en råvara i tillverkningsprocessen.
            För Gränges
          </note>
          <note>
            Metalls aluminiumsmältverk utgör elkostnaden 20 %
          </note>
          <note>
            av saluvärdet. För delar av Akzo Nobels kemiska industri är elkostnadsandelen
            faktiskt ännu större.
          </note>
          <note>
            De indirekta sysselsättningseffekterna inräknade svarar bara
            de tre största elintensiva företagen i
          </note>
          <note>
            Sundsvalls kommun för 17 % av sysselsättningen. För närvarande
            planerar både SCA och Gränges Metall att bygga ut sin produktion
            i Sundsvall, men förverkligandet av dessa utbyggnadsplaner är
            helt beroende av elprisernas utveckling i framtiden.
          </note>
          <note>
            Redan tidigare har riksdagen beslutat höja elbeskattningen som
            en del av finansieringen av EU-
          </note>
          <note>
            medlemskapet. Så här i efterhand kan man faktiskt konstatera
            att den höjningen har slagit igenom i stort sett med full kraft
            för den elintensiva industrin. Om den kostnadshöjning som produktionsskatterna
            medför tillåts slå igenom, är det en stor risk för att det kommer
            att slå ut ortens elintensiva metallverk och delar av arbetstillfällen
            inom den kemiska industrin.
          </note>
          <note>
            Därför tycker jag att det är mycket positivt att
          </note>
          <note>
            Thomas Östros nu lovar att se över reglerna runt höjningen av
            elbeskattningen, men jag vill understryka att det måste göras
            innan skattehöjningen träder i kraft den 1 september.
          </note>
          <note type="speaker">
            Anf. 67 INGVAR JOHNSSON (s)
          </note>
          <note>
            Fru talman! Även jag vill tacka skatteministern för svaret som
            också jag tolkar positivt. Men jag vill vidare säga att det är
            ett svar som förpliktar regeringen att återkomma med lösningar
            som gör att jobben klaras inte minst i Vargön, där man är mest
            ansträngd av dessa skattehöjningar. Utöver att instämma i vad
          </note>
          <note>
            Söderqvist och Stenberg har sagt vill jag tillägga följande.
          </note>
          <note>
            När det stod klart hur Vargön Alloys skulle drabbas av den föreslagna
            skattehöjningen blev reaktionen mycket kraftig i hela vår region.
            Vi som har en arbetslöshet som redan nu är bland de högsta i landet
            riskerar att få en situation där ytterligare många drivs ut i
            arbetslöshet. Därför har hela regionen ställt upp för
          </note>
          <note>
            Vargön och de anställdas kamp för sina jobb.
          </note>
          <note>
            Vargön Alloys kunde också i samarbete med de fackliga organisationerna
            mycket snabbt presentera mycket sakliga och trovärdiga uppgifter
            om hur omöjlig situationen skulle bli om skatteförslaget genomfördes
            i sin helhet. Jag vill gärna berömma den insatsen, för utan dessa
            trovärdiga uppgifter hade det varit mycket svårt att driva frågan
            framåt.
          </note>
          <note>
            Det andra jag vill säga är att socialdemokraterna i vårt distrikt
            inte kunde acceptera en höjning av energiskatten som skulle ge
            så drastiska konsekvenser.
          </note>
          <note>
            Det har vi tidigare framfört genom uttalande på vår distriktskongress,
            i skrivelse till regeringen och partistyrelse och vid samtal med
            statsråd. Vi ansåg oss också ha stöd för denna vår uppfattning
            i beslutet om energin på vår partikongress där vi, liksom statsrådet
            i sitt svar, talar om att den elintensiva industrins konkurrenskraft
            inte får äventyras. När regeringen nu utlovar en skyndsam utvärdering
            finns det kanske ingen anledning att gå in på hur en beskattning
            som klarar den elintensiva industrin skall vara utformad.
          </note>
          <note>
            Men jag vill säga att särskilda nedsättningsregler för sådan
            industri inte tidigare varit någon främmande tanke.
          </note>
          <note>
            Jag utgår därför ifrån att den översyn som skatteministern aviserar
            i sitt svar skall göra framtiden möjlig på Vargön men också på
            andra elintensiva företag.
          </note>
          <note>
            Vi har flera sådana exempel inom Älvsborgs valkrets.
          </note>
          <note>
            Eka Chemicals, med anläggning bl.a. i Ale, är ett annat exempel
            på företag där elprishöjningar slår mycket hårt.
          </note>
          <note>
            Det tredje jag skulle vilja säga gäller litet mer generellt om
            industrins framtid. Trots alla jobb som försvunnit de senaste
            åren har vi faktiskt i vår del av landet en mycket stor andel
            sysselsatta i industrin. Det är oftast en mycket väl utvecklad
            och högteknologisk industri. Denna industri har alla förutsättningar
            att framgångsrikt delta i utvecklingen inte minst av miljövänligare
            produktionsmetoder och miljövänligare produkter. Då får inte skatter
            och regler utformas så att de blir omöjliga för företagen och
            att företagen i stället slås ut.
          </note>
          <note>
            Jag förväntar mig som representant för en industriregion att
            regeringsförslagen framöver kommer vara så avvägda att vår industri
            både kan utvecklas, ge många jobb och också stärka vårt lands
            ekonomi.
          </note>
          <note type="speaker">
            Anf. 68 MARIANNE ANDERSSON (c)
          </note>
          <note>
            Fru talman! För oss i Centerpartiet är en omställning av energisystemet
            mot förnybara och mer kretsloppsanpassade energikällor en mycket
            central fråga.
          </note>
          <note>
            Vi ser de nu föreslagna produktionsskatterna på el som ett led
            i den omställningen. Meningen är ju att dessa avgifter skall medföra
            att elmarknaden ändrar inriktning till bättre alternativ. Men
            den svåra knuten är själva omställningen, och det är den vi står
            inför nu. Jag är alldeles övertygad om att det går att finna kloka
            lösningar där man tar hänsyn till de elintensiva företagens speciella
            situation. Alldeles särskilt gäller det företag som likt Vargön
            Alloys har tagit unika miljöhänsyn och som dessutom använder återvunnen
            energi i fjärrvärmen i Vänersborgs kommun och till pappersbruket
            intill.
          </note>
          <note>
            Jag vill tacka för svaret som är ett uttryck för en förståelse
            för problemen för den elintensiva industrin.
          </note>
          <note>
            Jag uppskattar också att statsrådet i svaret tar upp det förhållandet
            att det inte finns någon automatisk koppling mellan höjda produktionsskatter
            och priset på el.
          </note>
          <note>
            Efter vad jag förstått är avtalen mellan kraftbolagen och industrin
            i dag utformade så att höjningar transporteras rakt över till
            kunden. I en fungerande avreglerad elmarknad är detta inte rimligt.
            Det måste ligga också i kraftbolagens intresse att inte slå undan
            benen för sina största kunder. Det är synnerligen angeläget att
            kraftbolagen här tar sitt ansvar inför energiomställningen och
            medverkar till att negativa konsekvenser för industrin minimeras.
          </note>
          <note>
            Vad regeringen kan göra - vilket statsrådet också sade i svaret
            - är att skyndsamt utvärdera de övervältringskonsekvenser som
            kan uppstå och att vidta åtgärder. I det sammanhanget är det viktigt
            att jämföra den nuvarande situationen med situationen i övriga
          </note>
          <note>
            Europa. Man måste också ta hänsyn till de förändringar som sker
            där. Vi i Sverige är ju inte ensamma om att ställa om energisystemet.
            Vid en sådan jämförelse blir också konkurrenssituationen tydligare.
            Jag vill därför fråga statsrådet om en sådan jämförelse ingår
            i den utvärdering som planeras.
          </note>
          <note>
            Jag uppfattar alltså svaret så att det finns en betydande vilja
            att åstadkomma lösningar. Det är förpliktande. Man får ju inte
            invagga de anställda vid Vargön och andra företag i förhoppningar
            som inte kommer att infrias. Här har det beskrivits en hel del
            om hur det ser ut vid Vargön i Fyrstadsområdet och i
          </note>
          <note>
            Älvsborgs län. Jag skall inte upprepa detta, utan jag instämmer
            i den beskrivningen. Jag delar också uppfattningen om att basindustrin
            är viktig för jobben i
          </note>
          <note>
            Sverige och för svensk ekonomi. Det går inte att isolera den
            till enbart de som jobbar inom dessa företag.
          </note>
          <note>
            Det finns mycket kringverksamhet, och därför är det många människor
            som är beroende av basindustrin. I
          </note>
          <note>
            dagens sysselsättningsläge kan vi inte avvara några arbetstillfällen
            alls.
          </note>
          <note>
            I Älvsborgs län stiger arbetslösheten. Närmare
          </note>
          <note>
            1 600 fler stod i april månad utan arbete i länet jämfört med
            motsvarande månad förra året. Fyrstadsområdet har bland den högsta
            arbetslösheten i landet. Vi är självfallet mycket oroade över
            situationen. Jag hoppas att regeringen delar den oron.
          </note>
          <note>
            Vi i Centerpartiet är angelägna om att i energiförhandlingarna
            finna lösningar som garanterar en fortsatt konkurrenskraft för
            Vargön Alloys och för annan elintensiv industri.
          </note>
          <note>
            Mina frågor till statsrådet är alltså: Kommer en relevant jämförelse
            mellan nuvarande och planerad elprisnivå ute i Europa att ingå
            i den utvärdering som regeringen avser att göra? Ingår hänsynstagande
            till de miljöåtgärder och till den återvinning av energi som har
            gjorts och görs vid Vargön i de tankar som regeringen har inför
            beskedet i höst?
          </note>
          <note type="speaker">
            Anf. 69 LARS U GRANBERG (s)
          </note>
          <note>
            Fru talman! Jag får väl tacka Tomas Östros för svaret på Nils-Erik
            Söderqvists interpellation.
          </note>
          <note>
            Mina gamla arbetskamrater hemma vid
          </note>
          <note>
            Assi Domäns fabrik i Piteå pustar nog ut ordentligt nu. Visserligen
            hör vi i Norrbotten och vår elintensiva industri inte till de
            värst drabbade. Men ändå hänger hotet om försämrad konkurrenskraft
            över oss som det värsta åskmoln. Det är sant att vi inte har något
            Vargön Alloys uppe hos oss, men lika fullt har den elintensiva
            industrin spelat - och spelar - en betydelsefull roll för förutsättningarna
            för ett levande samhälle även i de norra regionerna i vårt land.
          </note>
          <note>
            Svaret är bra. Det innehåller en öppning till diskussion, en
            diskussion som jag anser bör inriktas på hur vi på bästa möjliga
            sätt skall klara av att sänka arbetslösheten på både kort och
            lång sikt. På lång sikt kan den lösas genom kompetenslyft för
            att vi över huvud taget skall kunna ha en drivkraft i samhället
            som förser staten med arbetstillfällen som bidrar till inkomstskatter
            och andra skatteinkomster.
          </note>
          <note>
            Ett svar är ett svar, det vet jag också. Men frågan är vad svaret
            kommer att leda till. Alla svenskar förväntar sig nog att någonting
            måste hända från regeringens håll. Jag träffade några pappersarbetare
            från
          </note>
          <note>
            Karlsborgsverken i Kalix i veckan. De sade:
          </note>
          <note>
            Att i ett läge där varslen återigen börjar öka och folk börjar
            tappa mer och mer av tilltron till en ljusning i framtiden lägga
            energiskatter på den sektor som håller oss vid liv som land, det
            får bara inte hända -
          </note>
          <note>
            inte utan en riktig analys av hur detta slår på sysselsättningen
            och även av hur energiskatterna påverkar tillväxtkraften i vårt
            land.
          </note>
          <note>
            Detta är åsikter som har hämtats direkt från personer som arbetar
            inom den elintensiva industrin. Och jag håller med dem. Vi måste
            stanna upp och göra en ordentlig analys av just sysselsättningsfrågan
            och även av tillväxtfrågan kopplat till energiskatterna.
          </note>
          <note>
            Fru talman! Jag kommer från ett län i Sverige som ofta framställs
            som ett bidragslän. Därför får jag tacka
          </note>
          <note>
            Tomas Östros för det något lugnande svaret. Vi vill inte mista
            den drivkraft i vårt norrländska samhälle som förser Sverige i
            övrigt, inte bara med energi utan också med träprodukter, papper,
            metall, malm och dessutom flera miljoner i skatteintäkter. Det
            är utifrån detta som vi kommer att följa den här frågan med stort
            intresse i framtiden.
          </note>
          <note type="speaker">
            Anf. 70 LARS BÄCKSTRÖM (v)
          </note>
          <note>
            Fru talman! Jag skall börja med att tacka framför allt Nils-Erik
            Söderqvist för att han har framställt den här interpellationen.
            Det gör ju att vi får anledning att diskutera den här frågan.
            Själv tog jag upp den vid en muntlig frågestund den 9 maj, men
            då var det så ont om tid. Nu har vi bättre med tid. Det är bra.
          </note>
          <note>
            Många debattörer här säger att de är väldigt nöjda med svaret.
            Jag måste säga till statsrådet att det är inte jag. Jag har väldigt
            höga tankar om statsrådet. Är man väldigt nöjd med det här svaret,
            då har man underskattat statsrådet.
          </note>
          <note>
            Jag och Thomas Östros är överens om att marknaden är bra. Vi
            skall ha marknadslösningar på många områden - ja, faktiskt de
            flesta - när det gäller produktion. Men vi vet också båda att
            det inte alltid fungerar överallt. Därför behövs det politik,
            det är vi överens om.
          </note>
          <note>
            Statsrådet säger i sitt svar att det nu för tiden råder marknadsmässiga
            förhållanden mellan kraftproducenterna och förbrukarna. Nu vet
            ju jag att det inte gör det. Det råder i bästa fall marknadsliknande
            förhållanden. Men det handlar fortfarande inte om någon marknad
            i egentlig mening. Det blir kanske det en dag, men som det är
            nu kan man inte fritt välja mellan en rad olika producenter. Så
            fungerar det inte, i varje fall inte för de flesta större industriföretag.
          </note>
          <note>
            Sedan säger statsrådet att det inte finns någon automatisk koppling
            mellan höjda produktionsskatter och höjda priser på el. Det rätta
            svaret är att det inte finns någon helt automatisk koppling. Men
            som det fungerar i Sverige - ute i verkligheten - är den nästan
            automatisk.
          </note>
          <note>
            Vidare säger statsrådet att det inte heller kan uteslutas att
            en del kommer att vältras över. Det sanna svaret är ju att det
            är troligt att detta kommer att vältras över. Därför behövs det
            en lösning på problemet.
          </note>
          <note>
            Att säga att det finns en betydande oro är något av ett understatement.
            Företagsledarna, de anställda, marknaden och producenterna är
            extremt oroade.
          </note>
          <note>
            Thomas Östros sade att det kommer att göras en utvärdering. Ja,
            det behövs ingen större utvärdering.
          </note>
          <note>
            Bara genom några enkla ekonomiska kalkyler ser man hur resultatet
            blir. Det är sant som Ingvar Johnsson -
          </note>
          <note>
            vi kommer från samma region - sade, att det råder en betydande
            samsyn i regionen. Vi är jätteoroliga för att tappa tusentals
            industrijobb. Vi vet att man inte kan nöja sig med en skyndsam
            utvärdering. Det måste till åtgärder. Statsrådet sade att man
            skall ta itu med problemet till hösten. Industrin behöver stabila
            och fasta besked nu. Man har inte råd att vänta till hösten.
          </note>
          <note>
            Och det är ju inte bara detta som drabbar företaget
          </note>
          <note>
            Vargön Alloys. Det drabbas också av den slopade 9-
          </note>
          <note>
            öringen. Det innebär en ytterligare belastning för företaget.
            Det är litet tekniskt komplicerat, men jag är säker på att statsrådet
            vet vad jag talar om, även om inte alla åhörare gör det.
          </note>
          <note>
            Hur kan man då lösa detta? Ja, det finns bara två vägar: skattevägen
            eller genom att sänka priserna. Det gäller ju ett statligt företag.
            Så löser man problemet i
          </note>
          <note>
            Frankrike, där staten fastställer lägre priser. Det är litet
            svårare att göra det här, eftersom vi får mer och mer marknadsliknande
            förhållanden i Sverige. Vi kan ju inte ha ett direkt ministerstyre
            i Vattenfall, och då återstår skattevägen.
          </note>
          <note>
            Den enda operativa vägen är då att vi har en konstruktion där
            man sänker skatten på den del av elen som levereras till ett industriföretag
            som har ett väldigt högt energiinnehåll. Så drev vi i Vänsterpartiet
            på för att lösa frågan om industrins koldioxidbeskattning.
          </note>
          <note>
            Det finns nu en enkel och begriplig regel om att när skatten
            uppgår till 0,8 % av produktionsvärdet, då sätts skatten ned från
            hälften av den generella nivån till en tiondel. Här kan man ta
            till någon liknande typ av lösning.
          </note>
          <note>
            Statsrådet har sagt att man skall återkomma med besked. Det betyder
            att statsrådet inte har sagt nej.
          </note>
          <note>
            Det är det som man tackar för. Men det hade ju varit absurt.
            Det är klart att statsrådet Östros inte säger sådana provokativa
            saker. Jag förutsätter att han är en klok människa. Statsrådet
            har sagt ungefär som Sven-
          </note>
          <note>
            Ingvars brukar sjunga: Säg inte nej, säg kanske, kanske, kanske.
            Statsrådet måste säga: Ja, vi skall lösa detta, och det skall
            vi troligtvis göra skattevägen.
          </note>
          <note type="speaker">
            Anf. 71 MIKAEL ODENBERG (m)
          </note>
          <note>
            Fru talman! I likhet med Lars Bäckström gjorde jag reflexionen
            att den lyckokänsla som präglade de tidigare inläggen antyder
            att förväntningarna på statsrådet Östros svar inte var särskilt
            högt uppskruvade bland kammarens socialdemokratiska ledamöter.
          </note>
          <note>
            Det blir nu ytterligare höjningar av produktionsskatterna på
            vattenkraft och kärnkraft. Den senare produktionsskatten har regeringen,
            om man får igenom förslagen, lyckats höja med 1 600 % på 18 månader,
            vilket väl får anses vara ett rekord i skattehöjningar.
          </note>
          <note>
            Nu säger skatteministern i sitt svar att det inte finns någon
            automatisk koppling mellan produktionsskatterna och priset på
            el. Jag finner detta vara ett närmast upprörande uttalande. Det
            är naturligtvis sant i den meningen att det med en avreglerad
            elmarknad är svårare för producenterna att övervältra sina kostnader
            på konsumenterna jämfört med när elmarknaden var reglerad. Men
            om man fördyrar produktionen av elektrisk energi ilandet, så är
            det naturligtvis inte
          </note>
          <note>
            Gud fader som i slutändan betalar notan, utan det kommer att
            drabba produktionen.
          </note>
          <note>
            Ärligt talat ger svaret mig ett intryck av att skatteministern
            mentalt befinner sig kvar på någon fakultet vid Uppsala universitet.
            Jag vill hävda att om man är skatteminister i en påstådd löntagarregering
            med ambitionen att halvera landets arbetslöshet, så duger inte
            detta.
          </note>
          <note>
            Låt mig ta skatteministern med ut i den verklighet där den industriproduktion
            som bär upp vårt land äger rum. Utöver Vargön Alloys, där produktionsskatterna
            riskerar att utplåna hela årsvinsten och föra företaget i konkurs,
            finns Stoppviksverken i Sundsvall, där produktionsskattehöjningarna
            innebär 120 000 kr per anställd i produktionen och 600 jobb i
            fara. Gränges
          </note>
          <note>
            Metalls aluminiumsmältverk i Sundsvall har elkostnader motsvarande
            20 % av saluvärdet på produktionen.
          </note>
          <note>
            600 jobb är i fara. SCA:s massa- och pappersindustrier i Sundsvall
            har 1 250 anställda. En desperat socialdemokratisk kommunstyrelseordförande
            meddelar i brev till regeringen och riksdagen att 7 800 jobb i
            den elintensiva industrin är i fara, 17 % av den totala sysselsättningen.
            Hallsta pappersbruk är en vinstmaskin i moderkoncernen. Ändå aviserar
            man nu att man kommer att tvingas göra sig av med 150 anställda
            under de närmaste åren.
          </note>
          <note>
            Mot denna bakgrund blir min fråga för det första:
          </note>
          <note>
            Vad är det egentligen sysslar med?
          </note>
          <note>
            Fru talman! För det andra: Vi har just avslutat två års arbete
            i Energikommissionen. Vi har kommit fram till att det är oerhört
            viktigt med långsiktiga, stabila och fasta spelregler när det
            gäller skatter, miljöavgifter och ekonomiska styrmedel. Regeringen
            har också accepterat att det förhåller sig på det sättet. Man
            har kallat oss övriga partier till överläggningar. Vi skall nu
            förhandla om energipolitiken, där skattepolitiken är en viktig
            del. Trots detta väljer regeringen att några veckor innan dessa
            förhandlingar skall ta sin början lägga fram förslag på riksdagens
            bord som föregriper just de överläggningar om energipolitiken
            som nu skall börja. Hur kan regeringen med bibehållen trovärdighet
            agera på det sättet?
          </note>
          <note>
            För det tredje: Om man nu anser att ökade skatter på elektrisk
            kraft i vårt land är ett bra sätt att finansiera utbildning och
            kompetensutveckling i de företag som blir kvar efter skattehöjningarna,
            hur kan man då välja en beskattning i form av produktionsskatter?
          </note>
          <note>
            Om vi förflyttar oss till den södra delen av landet innebär det
            att pengar skickas rakt in i gapet på danska kolkraftsägare, som
            ju inte drabbas av motsvarande produktionsskatter. Om man nu bara
            har använt detta snäva kamerala synsätt, varför väljer man då
            tekniken produktionsskatter i stället för att lägga skatten på
            konsumtionen? Detta innebär ju en direkt konkurrensnackdel för
            den inhemska kraftproduktionen, till förmån för miljöfarlig kraftproduktion
            i våra grannländer.
          </note>
          <note>
            Anf. 72 Statsrådet THOMAS ÖSTROS (s)
          </note>
          <note>
            Fru talman! Det är många som har lockats till denna debatt på
            fredagseftermiddagen. Det är viktig information som jag har fått
            från flera av ledamöterna.
          </note>
          <note>
            Det är klart att det är oerhört viktigt att lyssna på det engagemang
            som finns på de nämnda orterna för den elintensiva industrin.
            Men jag tycker nog att engagemanget från industrin också skall
            riktas mot kraftproducenterna. Vi är inne i en process av avreglering
            av elmarknaden och en allt friare marknad. När skatterna läggs
            på produktion är det inte en självklarhet att de skall övervältras
            ytterst på konsumenten.
          </note>
          <note>
            Vinstrika kraftproducenter har möjlighet att pressa priserna
            och skatteeffekten. Detta engagemang skall naturligtvis också
            riktas mot kraftproducenterna.
          </note>
          <note>
            Nu får vi uppgifter om att det finns leveranskontrakt som binder
            konsumenten - företaget - genom att de totalt tar över skatteeffekterna.
            I den mån sådana kontrakt finns, är det naturligtvis någonting
            som försvårar konkurrensen på elmarknaden. Jag räknar med att
            det kommer att bli svårare att skriva den här typen av kontrakt
            i framtiden, när man kommer att ha möjlighet att välja mellan
            olika kraftproducenter. För en del företag är det säkerligen möjligt
            att omförhandla kontrakten redan nu. Men det är klart att om läget
            är att en del företag sitter fast med sådana här kontrakt, måste
            det tas in i beslutsprocessen.
          </note>
          <note>
            Men glöm inte att bakgrunden till de skattehöjningar som regeringen
            har föreslagit är den gigantiska utbildningssatsning som regeringen
            nu också inleder -
          </note>
          <note>
            en utbildningssatsning som är ett oerhört strategiskt vägval
            i kampen mot arbetslösheten. Det är inte sänkta skatter, sänkta
            löner och sänkt kompetens som är vägen ut ur massarbetslösheten.
            Det är en satsning på utbildning och fortsatt höga skatteintäkter
            till staten som kan bevara välfärdsstaten.
          </note>
          <note>
            Det är viktigt att ha ett perspektiv på frågan om elskatter.
            Ibland låter det som om Sverige har ägnat de senaste åren åt att
            kraftigt lägga ytterligare bördor på industriföretagen. Men tillverkningsindustrins
            kostnader för energi- och koldioxidskatt på fossila bränslen och
            elkraft har minskat från 3,6 miljarder 1992 till
          </note>
          <note>
            550 miljoner 1996. Detta är ett viktigt perspektiv att notera.
            Även om man lägger till produktionsskatternas effekter och den
            övervältring som tidigare har skett samt bensin- och dieselskatt,
            har skattebelastningen ändå halverats i förhållande till 1992.
          </note>
          <note>
            Det kommer att hända en hel del under den närmaste tiden, som
            gör att förutsättningarna att bedriva en stabil energipolitik
            och erbjuda stabila spelregler ökar väsentligt. Partiledaröverläggningarna
            om energipolitiken har inletts. Skatteväxlingskommittén kommer
            till årsskiftet med sitt betänkande. EU prövar nu de lättnadsregler
            som Sverige har notifierat. På det viset går vi in i en period
            som ger möjlighet att ge ytterligare stabilitet åt spelreglerna
            på denna marknad.
          </note>
          <note>
            Det är viktigt att understryka att en kamp mot arbetslöshet aldrig
            kan föras, om man är beredd att överge budgetsaneringen.
          </note>
          <note>
            Mikael Odenberg frågar vad regeringen sysslar med. Vi sysslar
            med att ta landet ur den depression som Mikael Odenberg och hans
            partikamrater ledde landet in i, bl.a. med en skatteminister och
            en skattepolitik som handlade om att vildsint sänka skatter och
            inte bry sig om det skenande budgetunderskott som blev effekten.
            Regeringen är fullt upptagen med att ta landet ur depressionen.
          </note>
          <note>
            Anf. 73 NILS-ERIK SÖDERQVIST (s)
          </note>
          <note>
            Fru talman! Jag vill ytterligare litet grand belysa situationen
            på elkostnadssidan, kopplat till det internationella konkurrensläget
            utifrån exemplet med Alloys. När det gäller konkurrenterna ute
            i världen är det snarare så att deras elkostnader minskar i stället
            för att öka. I exempelvis Sydafrika har man haft en rätt kraftig
            sänkning och tänker sig tydligen också fortsättningsvis en sänkning.
            Vi talar om att konkurrenssituationen för våra elintensiva företag
            måste bibehållas, men läget blir naturligtvis ännu svårare utifrån
            detta perspektiv.
          </note>
          <note>
            Låt mig ta Vargön Alloys som exempel för att belysa hur de framlagda
            förslagen och de förslag som genomfördes redan den 1 januari 1996
            slår. Som jag har skrivit i min interpellation suddas vinsten
            ut över en konjunkturcykel och blir ett minus, dvs. att skattehöjningarna
            innebär 30 miljoner i ökade årskostnader.
          </note>
          <note>
            Vinsten över en konjunkturcykel ligger på ungefär 25
          </note>
          <note>
            miljoner. En konjunkturcykel är då sju eller åtta år.
          </note>
          <note>
            Då blir det också trovärdighet i situationen.
          </note>
          <note>
            Thomas Östros säger - och det uppfattar jag som positivt - att
            i de fall företag sitter fast i kontrakt måste man ta hänsyn till
            det för att se hur man kan undvika en övervältring av kostnaderna.
            Det är just den situationen som råder för Vargön Alloys, dvs.
          </note>
          <note>
            kostnaderna övervältras. Ingenting tyder på att det i det här
            exemplet, i just den här elintensiva industrin, finns någon möjlighet
            att stoppa övervältringen. Avtalskonstruktioner och annat tyder
            på att man är fast i det. Det gäller i varje fall det tidsperspektiv
            som vi kan överblicka och som är direkt avgörande för hur företaget
            kan överleva. Det handlar om vilka möjligheter man kortsiktigt
            har att få order och beställningar, hur man kortsiktigt kan fortsätta
            att våga investera och utveckla företaget.
          </note>
          <note>
            Det är därför positivt att vi nu har fått besked om att hänsyn
            skall tas i sådana fall.
          </note>
          <note>
            Det är bara en sak som kvarstår för mig. Statsrådet säger att
            man "skyndsamt" skall se över det här.
          </note>
          <note>
            "Skyndsamt" är naturligtvis omedelbart, bums. Situationen är
            i dag sådan att det mycket snabbt kan uppstå förändringar som
            försvårar konkurrenssituationen.
          </note>
          <note>
            Hösten kan, som tidigare har påpekats, var lång. Den sträcker
            sig ända fram till julafton.
          </note>
          <note>
            Det skulle vara skönt att få en precisering här.
          </note>
          <note>
            Skall det statsrådet säger uppfattas som att man sätter i gång
            med detta nu? Jag förstår att man måste få tid för att komma fram
            till hur lösningen skall se ut och att det inte går att trolla
            fram den blixtsnabbt. Det skall vara en klok avvägning. Vi vet
            också att vi måste ha de här skatterna för att kunna genomföra
            utbildningssatsningar. Men hur klarar vi den elintensiva industrin?
          </note>
          <note type="speaker">
            Anf. 74 HANS STENBERG (s)
          </note>
          <note>
            Fru talman! Det kan vara litet farligt att titta på kostnaderna
            för tillverkningsindustrin i sin helhet, eftersom villkoren är
            så oerhört olika. Den genomsnittliga elkostnaden för verkstadsindustrin
            ligger t.ex.
          </note>
          <note>
            på 2 % av produktionsvärdet, medan den för aluminiumindustrin
            ligger på 20 %. Så utgångspunkterna är oerhört skilda.
          </note>
          <note>
            Jag håller med Thomas Östros om att det är viktigt att industrin
            också tar sin del av kostnaden för utbildningssatsningen, för
            den är oerhört värdefull för landet och nödvändig att genomföra.
          </note>
          <note>
            Det är också nödvändigt att sanera landets ekonomi. Men det kan
            inte vara riktigt att just den elintensiva industrin skall ta
            en betydligt större andel än andra delar av näringslivet av kostnaderna
            för att sanera statsbudgeten och klara sysselsättningen. Vad gäller
            de kostnader som lades ut på industrin i samband med finansieringen
            av EU-medlemskapet fick den elintensiva industrin bära en oproportionerligt
            stor andel.
          </note>
          <note>
            För de här företagen är el en råvara. I andra sammanhang undviker
            vi att beskatta råvaror, och jag anser inte att el i det här sammanhanget
            skall betraktas på något annat vis.
          </note>
          <note>
            Jag utgår från att den här utvärderingen som regeringen lovar
            genomföra kommer i gång omedelbart och att man även i utvärderingen
            tittar på effekterna av den tidigare höjningen av elbeskattningen,
            den höjning som skedde i samband med finansieringen av
          </note>
          <note>
            EU-avgiften. Det är viktigt att vi redan från början får sådana
            regler för den elintensiva industrin att den undantas från skatten.
          </note>
          <note type="speaker">
            Anf. 75 MARIANNE ANDERSSON (c)
          </note>
          <note>
            Fru talman! Jag upplevde statsrådets senaste inlägg som något
            mer defensivt än hans första. Jag hoppas att det var en missuppfattning,
            men jag upplevde det i varje fall så.
          </note>
          <note>
            Jag fick inte något riktigt svar på min fråga om den internationella
            konkurrenssituationen för liknande typer av industri. Även andra
            har ju tagit upp den frågan. Det är viktigt att man får fram sådana
            jämförelser, så att man kan klargöra hur konkurrenssituationen
            egentligen ser ut.
          </note>
          <note>
            Jag delar självfallet uppfattningen att utbildningssatsningen
            är viktig. Detta är ju något vi har kommit överens om. Det är
            en fråga som är oerhört väsentlig.
          </note>
          <note>
            Men bekämpandet av arbetslösheten får inte ske bara på ett sätt.
            Det måste ju ske på många sätt. Vi har i
          </note>
          <note>
            Sverige någon sorts tendens till att finna en lösning, och sedan
            är det den som gäller, och då ser vi inte alternativen. Vi kan
            ju inte slå ut jobb för att satsa på någonting som vi inte riktigt
            vet vad det är. Jag hoppas att även regeringen gör den kopplingen.
            Vi måste ju se mångfalden, och vi behöver ju alla typer av jobb
            i Sverige.
          </note>
          <note>
            Jag fick inte svar på den fråga jag ställde om man kommer att
            ta hänsyn till hur miljön hanteras - dvs.
          </note>
          <note>
            miljöeffektivitet och energieffektivitet - i bedömningen av vilka
            åtgärder som skall vidtas. Jag tycker att det är väldigt angeläget
            att kunna ta sådana hänsyn.
          </note>
          <note>
            Jag fick inget svar på den frågan.
          </note>
          <note>
            Jag vill också instämma i att det är viktigt med snabba besked.
            Man kan inte vänta särskilt länge. Jag vill därför fråga: När
            kommer resultatet av utvärderingen?
          </note>
          <note type="speaker">
            Anf. 76 LARS BÄCKSTRÖM (v)
          </note>
          <note>
            Fru talman! Statsrådet! Vi i skatteutskottet funderar på ett
            tillkännagivande om att skatteutskottet, och kanske därmed också
            riksdagen, ser detta som ett problem som det är väldigt angeläget
            att lösa. Tycker statsrådet att ett sådant tillkännagivande skulle
            vara försvårande för statsrådets arbete? Jag tror inte det, men
            det är väl bäst att kontrollera saken. Jag är därför angelägen
            om ett svar.
          </note>
          <note>
            Den lösning som statsrådet diskuterar kan vara ett individuellt
            bidrag. Men, statsrådet, det är väl inte bra med individuella
            bidrag till särskilda företag, utan det är väl bättre med generella
            regler. Det tror jag vi är överens om. Och skall man ha generella
            regler får lösningen ligga inom ramen för skattesystemet - för
            inte vill väl statsrådet att vi skall dela ut bidrag hit och dit
            till enskilda företag? Jag tror inte att det är så EU
          </note>
          <note>
            vill ha det. Det blir litet problem med statsstödsreglerna i
            så fall.
          </note>
          <note>
            Statsrådet säger att man alltid kan byta leverantör.
          </note>
          <note>
            Jag förstår vad statsrådet menar, men vi måste vara väldigt varsamma.
            Det är nämligen inte så enkelt på elmarknaden, och det kan hända
            att någon köpare nästan uppfattar det statsrådet säger som det
            råd som tillskrivs den franska drottningen, dvs. har man inget
            bröd så får man äta bakelser. Det är problem att byta leverantör
            för de här stora konsumenterna.
          </note>
          <note>
            Industrin måste betala, säger statsrådet. Javisst skall industrin
            betala, men är det bara det det handlar om då kan man ju höja
            bolagsskatten. Att vi höjer energiskatten är ju rimligtvis ett
            led i energipolitiken
          </note>
          <note>
            - annars finns det ju mycket enklare och smidigare metoder.
          </note>
          <note>
            Statsrådet säger också att det är viktigt med utbildning. Javisst
            är det viktigt med utbildning, men vi får inte slå ihjäl företagarna
            bara för att vi satsar på utbildning. En fågel i handen är bättre
            än tio i skogen, eller hur? Så är det alltid. Riktiga, befintliga
            jobb är bättre än de jobb vi hoppas få.
          </note>
          <note>
            Det här måste statsrådet alltså besinna. Jag tror som sagt att
            en lösning kan vara en reducering av skattebelastningen på leveranser
            till mycket energitunga företag.
          </note>
          <note type="speaker">
            Anf. 77 MIKAEL ODENBERG (m)
          </note>
          <note>
            Fru talman! När jag frågar skatteministern vad regeringen egentligen
            sysslar med så får jag
          </note>
          <note>
            "Standardanförande nr 1 angående den borgerliga regeringens försyndelser".
            Det börjar nästan bli litet pinsamt, för det standardanförandet
            levererar Thomas
          </note>
          <note>
            Östros som svar på alla frågor i kammaren, oavsett vad de gäller.
            Jag tror kanske inte att vi kommer längre på just den punkten.
          </note>
          <note>
            Låt mig då repetera mina två andra frågor.
          </note>
          <note>
            Om regeringen anser att stabilitet, långsiktighet och konsekvens
            är viktigt när det gäller spelreglerna för industrin i allmänhet
            och för energiproduktionen i synnerhet, så viktigt att man nu
            kallar till partiledaröverläggningar om bl.a. de skattepolitiska
            villkoren för energiproduktionen, hur kan man då komma på den
            befängda idén att ett par veckor innan dessa förhandlingar tar
            sin början föregripa just dessa överläggningar genom att lägga
            fram de här förslagen om skattehöjningar?
          </note>
          <note>
            Det var min ena fråga.
          </note>
          <note>
            Den andra frågan var: Om man nu har det här snäva, begränsade,
            inkrökta och kamerala synsättet på energibeskattningen, hur i
            hela fridens namn kan regeringen då välja att utforma detta som
            produktionsskatter, innebärande att vi direkt gynnar fossilproducerad
            el i Danmark och Finland framför miljövänligt producerad el inom
            landet? Om skatteministern kan bringa något ljus över denna märkliga
            omständighet är jag tacksam även för det.
          </note>
          <note>
            Anf. 78 Statsrådet THOMAS ÖSTROS (s)
          </note>
          <note>
            Herr talman! Jag tycker att det är viktigt att säga att industrin
            skall vara med och betala den här utbildningssatsningen. Jag noterar
            att flera ledamöter håller med mig om det. Det är inte alls orimligt.
            Utbildningssatsningen kostar 10 miljarder. Hälften tar vi via
            besparingar i arbetsmarknadspolitiken, och hälften tar vi via
            energiskattehöjningar. Av de energiskattehöjningarna tar hushållen
            en mycket stor del direkt.
          </note>
          <note>
            Det är inte alls orimligt.
          </note>
          <note>
            Jag skulle vilja säga till Odenberg, att om man är villig att
            satsa på utbildning i stor skala i Sverige, för att ta Sverige
            ur massarbetslösheten, måste man också vara villig att finansiera
            det. Odenberg tycker att det är oerhört tråkigt att bli påmind
            om att man har en period bakom sig då man släppte kopplingen mellan
            utgifter och intäkter. Jag är ledsen att Odenberg tycker att det
            är tråkigt, men vi kommer inte att tillåta att det glöms bort.
          </note>
          <note>
            Det är precis det som jag upplever här från moderata ledamöter
            i fråga efter fråga: skattesänkningar.
          </note>
          <note>
            Ja, det är väldigt lätt att tala om skattesänkningar,
          </note>
          <note>
            Odenberg, men var då också tydlig i fråga om vilka offentliga
            utgiftsminskningar som Moderaterna kommer att föreslå konkret
            i kommuner och landsting och i statlig verksamhet!
          </note>
          <note>
            Till Marianne Andersson vill jag säga att det är klart att det
            finns en motsättning mellan hur snabbt man vill att utvärderingen
            skall gå, hur snabbt ett besked skall komma och hur stort uppdraget
            skall vara. I Skatteväxlingskommittén pågår ett omfattande kartläggningsarbete,
            inte minst när det gäller den här typen av internationella jämförelser.
            Det arbetet pågår parallellt med det arbete som nu sätter i gång.
            Det finns därför en motsättning mellan hur stor utvärdering ni
            vill ha och hur snabbt beskedet skall komma.
          </note>
          <note>
            Det finns ett besked, Lars Bäckström. Regeringen kommer att skyndsamt
            utvärdera produktionsskatterna. Det är det besked som regeringen
            ger. Jag är säker på - det förstår jag också av den här debatten
            - att riksdagen accepterar det beskedet.
          </note>
          <note>
            Mikael Odenberg använde till sist två argument i en och samma
            argumentation, och det har jag hört upprepas flera gånger från
            andra debattörer. Det ena är det som Odenberg och många andra
            har koncentrerat sig på, nämligen risken för övervältring så att
            industrin får betala. Det är den risken vi skall utvärdera, och
            det är det som vi tar till oss. Det är viktigt.
          </note>
          <note>
            Det andra Odenberg säger är att svensk elproduktion samtidigt
            slås ut, därför att det är en fri elmarknad och det nu i stället
            kommer att ske en import från andra länder.
          </note>
          <note>
            Argumentationen går naturligtvis inte ihop. Full övervältring
            och full importsubstitution kan inte ske samtidigt. Därför är
            det just det som det här handlar om: Hur pass allvarlig är den
            övervältring som sker?
          </note>
          <note>
            På vilket sätt är en del industrier totalt låsta vid att ta över
            den här skatten?
          </note>
          <note>
            Anf. 79 NILS-ERIK SÖDERQVIST (s)
          </note>
          <note>
            Herr talman! Jag konstaterar, som vi har sagt tidigare, att det
            är mycket tillfredsställande att man skyndsamt skall titta över
            det här och hitta lösningar.
          </note>
          <note>
            Det känns bra att vi får det. Jag vill också säga att det naturligtvis
            förpliktigar. Det har också framförts av flera här.
          </note>
          <note>
            Men det handlar inte bara om produktionsskatten.
          </note>
          <note>
            Vi pratar om det nu, och min interpellation var kopplad till
            den frågan. Men det handlar också om vad som händer i energiuppgörelsen.
            Det är en långsiktig lösning kopplad till detta, som naturligtvis
            är väldigt viktig. Jag känner att det säkert finns anledning för
            oss som har varit med i debatten nu att följa frågan och bevaka
            att just den elintensiva industrins konkurrenskraft bibehålls
            fullt ut. Jag tror att det fordrar en fortsatt bevakning av frågan.
            Det är naturligtvis det som nu kommer i samband med energiförhandlingarna
            och framöver.
          </note>
          <note>
            Som avslutning på debatten vill jag tacka statsrådet för en välgörande
            debatt. Jag vill även tacka er andra som har varit med och hjälpt
            till att göra debatten informativ och bra.
          </note>
          <note>
            Anf. 80 Statsrådet THOMAS ÖSTROS (s)
          </note>
          <note>
            Herr talman! Jag tackar också för debatten och diskussionen,
            som har varit mycket värdefull.
          </note>
          <note>
            Låt mig tydligt säga att det första steget, som riksdagen kommer
            att fatta beslut om den 1 september i år, kommer att gå igenom.
            I den utvärdering och den analys som vi gör kommer vi naturligtvis
            att se över produktionsskatternas övervältringseffekter i stort.
          </note>
          <note>
            Tack för en intressant debatt! Det är en viktig opinion som ni
            speglar. Men jag vill att ni tar med er det budskapet att ni också
            skall sätta press på dem som sätter priserna på en marknad. De
            priserna sätts i en förhandling mellan industrin och kraftproducenterna,
            inte av regering eller riksdag.
          </note>
          <note>
            Överläggningen var härmed avslutad.
          </note>
          <note>
            12 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            1995/96:Sk56-Sk60 till skatteutskottet
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1995/96:206 Vissa skolfrågor m.m.
          </note>
          <note>
            1995/96:214 Förbättrad kapitalförsörjning
          </note>
          <note>
            Skrivelse
          </note>
          <note>
            1995/96:193 Redogörelse för verksamheten inom
          </note>
          <note>
            Europarådets ministerkommitté under år 1995
          </note>
          <note>
            Konstitutionsutskottets betänkande
          </note>
          <note>
            1995/96:KU30 Granskning av statsrådens tjänsteutövning och regeringsärendenas
            handläggning
          </note>
          <note>
            Utrikesutskottets betänkanden
          </note>
          <note>
            1995/96:UU17 Havsrättskonventionen och tillämpningsavtalet
          </note>
          <note>
            1995/96:UU18 Jämställdhet som ett nytt mål för Sveriges internationella
            utvecklingssamarbete
          </note>
          <note>
            Kulturutskottets betänkande
          </note>
          <note>
            1995/96:KrU15 Statlig garanti för anordnande av olympiska sommarspel
            i Sverige år 2004
          </note>
          <note>
            14 § Anmälan om skriftliga frågor
          </note>
          <note>
            Anmäldes att följande skriftliga frågor framställts
          </note>
          <note>
            den 23 maj
          </note>
          <note>
            1995/96:457 av Chatrine Pålsson (kds) till inrikesministern
          </note>
          <note>
            Ideella organisationers villkor
          </note>
          <note>
            1995/96:458 av Inge Carlsson (s) till justitieministern
          </note>
          <note>
            Förbud mot kränkande musiktexter
          </note>
          <note>
            1995/96:459 av Nils T Svensson (s) till finansministern
          </note>
          <note>
            Avdrag för avgift till arbetslöshetsförsäkring
          </note>
          <note>
            1995/96:460 av Chatrine Pålsson (kds) till finansministern
          </note>
          <note>
            Oriktiga uppgifter i folkbokföringen
          </note>
          <note>
            den 24 maj
          </note>
          <note>
            1995/96:461 av Tone Tingsgård (s) till justitieministern
          </note>
          <note>
            Åtgärder mot diskriminering av homosexuella
          </note>
          <note>
            1995/96:462 av Margareta Sandgren (s) till arbetsmarknadsministern
          </note>
          <note>
            Funktionshindrade ungdomars möjligheter till studier
          </note>
          <note>
            1995/96:463 av Carina Hägg (s) till justitieministern
          </note>
          <note>
            Kvinnlig könsstympning
          </note>
          <note>
            1995/96:464 av Lena Sandlin (s) till utbildningsministern
          </note>
          <note>
            Studiemedel för läkarstuderande
          </note>
          <note>
            1995/96:465 av Rose-Marie Frebran (kds) till socialministern
          </note>
          <note>
            Införselbegränsningar av alkohol
          </note>
          <note>
            1995/96:466 av Britt-Marie Danestig-Olofsson (v) till finansministern
          </note>
          <note>
            Barnbilaga till budgeten
          </note>
          <note>
            1995/96:467 av Sonja Rembo (m) till socialministern
          </note>
          <note>
            Skelettskörhet
          </note>
          <note>
            1995/96:468 av Tuve Skånberg (kds) till utrikesministern
          </note>
          <note>
            Irans stöd till Hizbollah och Hamas
          </note>
          <note>
            1995/96:469 av Sten Tolgfors (m) till statsrådet Ylva
          </note>
          <note>
            Johansson
          </note>
          <note>
            Mobbning i skolan
          </note>
          <note>
            1995/96:470 av Lena Sandlin (s) till justitieministern
          </note>
          <note>
            Bekämpning av den ekonomiska brottsligheten
          </note>
          <note>
            1995/96:471 av Karin Olsson (s) till miljöministern
          </note>
          <note>
            Kalkning av sjöar och vattendrag
          </note>
          <note>
            1995/96:472 av Carina Hägg (s) till utrikesministern
          </note>
          <note>
            EU och Albanien
          </note>
          <note>
            1995/96:473 av Inga Berggren (m) till miljöministern
          </note>
          <note>
            Kontinentalbanan
          </note>
          <note>
            1995/96:474 av Inger René (m) till miljöministern
          </note>
          <note>
            Radioaktivt avfall
          </note>
          <note>
            1995/96:475 av Erling Bager (fp) till statsrådet Leif
          </note>
          <note>
            Pagrotsky
          </note>
          <note>
            Minröjning till havs
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 maj.
          </note>
          <note>
            15 § Anmälan om svar på skriftlig fråga
          </note>
          <note>
            Anmäldes att följande svar på skriftlig fråga inkommit
          </note>
          <note>
            den 24 maj
          </note>
          <note>
            1995/96:439 av Margareta E Nordenvall
          </note>
          <note>
            Det svenska vårdmonopolet i EU-perspektiv
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 28 maj.
          </note>
          <note>
            16 § Kammaren åtskildes kl. 13.07.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 7 §
            anf. 40 (delvis),
          </note>
          <note>
            av andre vice talmannen därefter t.o.m. 11 § anf. 77
          </note>
          <note>
            (delvis) och
          </note>
          <note>
            av tredje vice talmannen därefter till sammanträdet slut.
          </note>
        </div>
      </body>
    </text>
  </TEI>
</teiCorpus>
