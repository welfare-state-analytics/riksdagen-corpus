<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--104</head>
          <docDate when="1996-06-03">1996-06-03</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------
          </note>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Helena Nilsson (c) den
          </note>
          <note>
            1 juni återtagit sin plats i riksdagen, varigenom uppdraget som
            ersättare upphört för Anna Corshammar-
          </note>
          <note>
            Bojerud.
          </note>
          <note>
            2 § Justering av protokoll
          </note>
          <note>
            Justerades protokollet för den 28 maj.
          </note>
          <note>
            3 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1995/96:259
          </note>
          <note>
            Till riksdagen
          </note>
          <note>
            Interpellation 1995/96:259 av Bengt Hurtig (v) om principerna
            för krigsmaterielexporten.
          </note>
          <note>
            Interpellationen kommer inte att besvaras.
          </note>
          <note>
            Skälet till detta är att de frågor som ställs i interpellationen
            är så omfattande att ett tillfredsställande underlag för ett svar
            inte hinner utarbetas under innevarande riksmöte.
          </note>
          <note>
            Vid kontakt under hand från utrikesdepartementet har interpellanten
            visat förståelse för detta. Han har förklarat att interpellationen
            kommer att väckas på nytt under hösten då regeringen har beredskap
            att besvara den.
          </note>
          <note>
            Stockholm den 30 maj 1996
          </note>
          <note>
            Leif Pagrotsky
          </note>
          <note>
            4 § Svar på interpellation 1995/96:191 om översvämningarna i
            Norrlandsälvarna
          </note>
          <note>
            Anf. 1 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Olle Lindström har frågat näringsministern vilka
            åtgärder som regeringen är beredd att vidta för att de boende
            i älvdalarna skall hållas skadeslösa. Arbetet inom regeringen
            är så fördelat att det är jag som skall svara på frågan.
          </note>
          <note>
            Översvämningarna har under de senaste åren varit omfattande,
            t.ex. var vårfloden under 1995 i mellersta och norra Sverige en
            av de största under detta århundrade. I samband med översvämningarna
            gjordes mycket omfattande insatser från bl.a. den kommunala räddningstjänsten,
            militären och olika frivilligorganisationer för att skydda byggnader,
            hus och andra värden. Statens räddningsverk redovisade under hösten
          </note>
          <note>
            1995 det uppdrag som regeringen gav myndigheten att utvärdera
            den kommunala räddningstjänstens sätt att fungera i samband med
            översvämningarna under hösten 1995. Den 26 oktober 1995 informerade
            jag också riksdagen om översvämningarna under våren
          </note>
          <note>
            1995.
          </note>
          <note>
            Jag vill vidare erinra om att en särskild utredare,
          </note>
          <note>
            Dammsäkerhetsutredningen, har sett över frågor om dammsäkerhet
            och skydd mot översvämningar på uppdrag av regeringen. I betänkandet
            Älvsäkerhet
          </note>
          <note>
            (SOU 1995:40) finns ansvarsfrågan belyst. Utredningen föreslår
            vidare att länsstyrelserna får i uppdrag att, där det inte redan
            är gjort, bilda och leda älvsvisa regionala samordningsorgan för
            flödesfrågor. Samordningsorganen skall bl.a. verka för att det
            görs riskanalyser och riskzonskartor. Vidare föreslås ett tilllägg
            till vattenlagen som skall göra det möjligt för länsstyrelsen
            att besluta om en ökning eller en begränsning av tappningen i
            en reglerad älv, om det är nödvändigt för att avvärja fara för
            liv, hälsa eller egendom. Avsikten är att ett ingripande skall
            kunna göras på ett tidigare stadium än vad som nu är möjligt med
            stöd av räddningstjänstlagen. Utredningens förslag har remissbehandlats
            och frågan bereds för närvarande inom regeringskansliet.
          </note>
          <note>
            Jag vill också nämna att staten varje år avsätter 25
          </note>
          <note>
            miljoner kronor för förebyggande åtgärder mot jordskred och andra
            naturolyckor. Under åren 1987-1994
          </note>
          <note>
            har 200 miljoner kronor utbetalats till kommuner för sådana åtgärder.
            Av detta belopp har cirka en femtedel avsett förebyggande åtgärder
            i samband med översvämningar. Under senare år har denna andel
            ökat.
          </note>
          <note>
            Olle Lindström har berört frågan om ersättningar till enskilda
            husägare för skador som uppkommit i samband med översvämningar.
            Regeringens uppfattning är att det i princip är försäkringssystemet
            som skall svara för det ekonomiska skyddet för enskilda i samband
            med översvämningar. När ersättningsfrågorna tas om hand inom ramen
            för försäkringsskyddet stimuleras de skadeförebyggande åtgärderna.
            Samma syfte har självrisken i det enskilda försäkringsavtalet.
          </note>
          <note>
            Av dessa skäl bör staten inte betala ut ersättning för sådana
            skador som det går att försäkra sig emot.
          </note>
          <note>
            Det kan emellertid inte uteslutas att det kan uppstå särskilt
            ömmande fall med speciella omständigheter. I
          </note>
          <note>
            sådana särskilt ömmande fall finns en möjlighet för regeringen
            att efter prövning av det enskilda fallet besluta om ersättning
            ex gratie. Antalet fall då ersättning beslutas på detta sätt har
            dock varit mycket få under de senaste åren.
          </note>
          <note type="speaker">
            Anf. 2 OLLE LINDSTRÖM (m)
          </note>
          <note>
            Fru talman! Jag ber att få tacka försvarsministern för svaret
            på min interpellation. Ansvarsfrågan när det gäller översvämningar
            i Norrlandsälvarna har jag tagit upp vid ett tidigare tillfälle
            i en motion. Anledningen till att jag tar upp frågan ytterligare
            en gång i en interpellation är att ansvarsfrågan i dag är om möjligt
            oklarare än tidigare.
          </note>
          <note>
            Det som jag som boende i Lule älvdal har erfarit ligger till
            grund för detta, även om jag själv har drabbats mycket marginellt.
            Dessutom har försäkringsbolagen gemensamt friskrivit sig från
            skadeståndsansvar för översvämningar som orsakas eller har samband
            med dammreglering eller haveri.
          </note>
          <note>
            De höga vattenflödena förekom också mer eller mindre tidigare,
            före älvutbyggnaderna. Men det visste befolkningen om. Man byggde
            därför sina hus eller bosättningar på högt belagda platser. Därmed
            uppstod aldrig några problem. Senare har kommuner och länsstyrelser
            genom översiktsplaner och detaljplaner beslutat om bostadsbyggande
            på platser som många gånger ligger i riskzonen.
          </note>
          <note>
            Sedan 1989 har det förekommit tre översvämningar med skador som
            följd. I augusti 1993 var vattennivåerna i Norrlandsälvarna de
            högsta som uppmätts på
          </note>
          <note>
            50 år. Det var också översvämning 1995.
          </note>
          <note>
            Hus vattenskadades och fick utrymmas 1993. Båtar, bryggor och
            bastuanläggningar spolades bort.
          </note>
          <note>
            Trädgårdar, åkrar och campingplatser fick också stora skador
            och sattes under vatten. Vägar fick avstängas.
          </note>
          <note>
            Dammarna drabbades av sprickor och sättningar.
          </note>
          <note>
            Därmed höjdes beredskapen. Katastrofplaner togs fram och evakuering
            förbereddes. Men det inträffade inte någon större katastrof, även
            om många fastighetsägare fick stora skador på sina hus.
          </note>
          <note>
            Jag instämmer i försvarsministerns beskrivning, att det har gjorts
            och görs fortfarande mycket för dammsäkerheten. Vi har i Sverige
            en mycket rigorös inspektions- och kontrollfunktion där flera
            myndigheter är inblandade. Därför kan man nog säga att vi har
            en hög säkerhet när det gäller dammarna.
          </note>
          <note>
            Även utan dammhaverier så inträffar det översvämningar, som delvis
            åsamkas av kraftverksbolagen. 1993 var ett sådant år när vattenmagasinen
            var fyllda och då det kom en riklig nederbörd. Tillsammans med
            den is och snö som fanns kvar på nordsluttningar i fjällområden
            blev det för mycket för att man skulle kunna ta emot smältvattnet.
            Man var tvungen att öppna dammluckorna, och då blev skadorna ännu
            större än vid en normal vattenföring. Detta gjorde att det uppstod
            stora skador. Då är frågan: Vem har ansvaret?
          </note>
          <note>
            I en revisionsrapport från Riksdagens revisorer säger man att
            ansvarsfrågan faktiskt är oklar. Det beror på att kommunerna och
            kraftbolagen skyller på varandra. Inte heller försäkringsbolagen
            klarade att ta ansvar.
          </note>
          <note>
            När interpellationen skrevs hade jag kontakt med en person som
            fick hela sin bostad utblåst av vatten
          </note>
          <note>
            1993. Han hade ännu inte fått skadorna reglerade.
          </note>
          <note>
            Tänker försvarsminister göra någonting åt den oklara situationen?
          </note>
          <note type="speaker">
            Anf. 3 ERIK ARTHUR EGERVÄRN (c)
          </note>
          <note>
            Fru talman! Med anledning av Olle Lindströms interpellation om
            översvämningar i Norrlandsälvarna, där han framför allt tar upp
            ersättningsfrågan, vill också jag delta i debatten och framför
            allt beröra dammsäkerheten, som försvarsministern i och för sig
            också tog upp i sitt interpellationssvar. Det gäller då närmast
            den del av dammsäkerheten som är förknippad med översvämningshot
            naturligtvis.
          </note>
          <note>
            Jämtlands län, liksom Norrbottens och Västerbottens län, är ju
            av och till utsatt för översvämningar, senast våren 1995 med ganska
            svåra ekonomiska konsekvenser för de drabbade. Situationen där
            var, precis som Olle Lindström beskriver, överfyllda magasin redan
            på grund av snö och vårflod. Därefter kom ytterligare regn och
            den s.k. fjällfloden, vilket gjorde att man var tvungen att öppna
            luckorna med svåra översvämningsproblem nedströms till följd.
          </note>
          <note>
            Förutom detta måste uppenbarligen dammsäkerheten i form av dammgenombrott
            börja tas på allvar, även om det är sant att vi i Sverige har
            en osedvanligt hög säkerhet, dels genom bra konstruktioner, dels
            genom återkommande inspektioner. Men vi har stora dammar och oerhört
            stora magasin uppe i Norrlandsälvarna. De flesta dammarna i Sverige
            är vid det här laget 30 år. Många är naturligtvis mycket äldre,
            men vad jag vet är det i alla fall inga älvar som är yngre än
            30 år i alla fall. Det innebär att påfrestningar i form av sättningar
            och sprickor börjar skönjas vid det här laget.
          </note>
          <note>
            Den älvsäkerhetsutredning som försvarsministern hänvisar till
            har ju av Länsstyrelsen i Jämtlands län bemötts positivt. Man
            tillstyrker de åtgärder som utredningen föreslår, dels att ett
            dammregister upprättas med incidentrapporteringar, dels att riskzonekartor
            upprättas. Vidare tillstyrker man att det skall bestämmas vilken
            länsstyrelse som skall ha huvudansvaret för en given älvsträcka,
            och att det inte, som i dag, skall vara ett delat ansvar som följer
            länsgränserna.
          </note>
          <note>
            Länsstyrelsen i Jämtland anser att det län som har de största
            dammarna och magasinen skall ha totalansvaret.
          </note>
          <note>
            Utifrån Älvsäkerhetsutredningen och det pågående utredningsarbetet
            i departementet vill jag fråga försvarsministern om regeringen
            i det här läget har någon uttalad intention vad gäller just Älvsäkerhetsutredningens
            i och för sig fina och bra förslag.
          </note>
          <note>
            Anf. 4 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Jag tycker att det är bra att vi då och då i riksdagen
            för en debatt om säkerhetsfrågor av olika slag. Det är bra att
            vi också i dag har fått tillfälle att diskutera dessa säkerhetsfrågor.
          </note>
          <note>
            Det var just mot den bakgrunden som jag förberedde mig mycket
            noga och informerade riksdagen den 26 oktober förra året om vårens
            översvämningar.
          </note>
          <note>
            Det blev också en mycket bra riksdagsdebatt om de olika frågor
            som hör samman med säkerhet vid översvämningar och dammsäkerhet
            för att vi skall kunna vara bättre förberedda och rustade.
          </note>
          <note>
            När riksdagen tidigare har behandlat dessa frågor, både i bostadsutskottet
            och i riksdagen, har man velat avvakta Dammsäkerhetsutredningen.
            Utredningen tillsattes 1994 för att se över vilka åtgärder som
            kunde vara aktuella för att öka säkerheten vid höga flöden samt
            vid driften av dammar. Utredningens betänkande, Älvsäkerhet, har
            remissbehandlats, och ärendet bereds nu inom regeringskansliet.
          </note>
          <note>
            Flertalet av remissinstanserna tillstyrker förslaget om regionala
            samordningsorgan för flödesfrågor samt också förslaget om att
            stärka länsstyrelsernas kompetens när det gäller dammsäkerhet
            och skydd mot översvämningar. Däremot är remissutfallet mer splittrat
            beträffande förslaget om en central ansvarig myndighet och formerna
            för denna myndighets verksamhet.
          </note>
          <note>
            Också detta förslag bereds nu inom regeringskansliet.
          </note>
          <note>
            Riksdagen kommer senare att få ta ställning till regeringens
            förslag.
          </note>
          <note>
            Ett par ord om ersättningsfrågorna: Med anledning av de frågor
            som nu kom upp vill jag säga att frågan om ersättning för översvämningsskador
            på grund av dammbrott också nyligen har utretts inom regeringskansliet,
            i Justitiedepartementet, som ni säkerligen väl känner till. Resultatet
            av denna utredning har redovisats i en departementspromemoria,
            Ersättning vid dammbrott. Det har gjorts en genomgång av gällande
            rätt i fråga om skadeståndsansvar för skador till följd av dammbrott
            samt en belysning av ansvarsfrågan.
          </note>
          <note>
            Utredningen ger förslag till lagändringar angående ansvarsfrågan
            samt förslag till försäkringslösning motsvarande nu gällande miljöskadeförsäkring.
            Dessa förslag har också remissbehandlats, och även detta betänkande
            bereds nu i regeringskansliet. Det förekommer alltså en hel del
            utredande och beredningar pågår i dessa två ärenden.
          </note>
          <note>
            Jag vill bara upprepa vad jag sade i mitt svar, att det i princip
            är försäkringssystemet som skall svara för det ekonomiska skyddet
            vid översvämningar. Däri ligger litet av den inställning som vi
            har i Sverige, att vi tror att vi får en stimulans av förebyggande
            åtgärder. Vi kan också få ett tryck på det som Olle Lindström
            tog upp, nämligen bebyggelseplaneringen, vilket har skett på många
            håll. Jag upplevde i Olle
          </note>
          <note>
            Lindströms hemlandskap en hel del brott mot naturens lagar och
            krafter, också med de erfarenheter som äldre generationer har
            vunnit i de här frågorna.
          </note>
          <note>
            Uppfattningen har varit att staten inte skall betala ersättning
            för skador som det går att försäkra sig emot. Men då finns ett
            problem, nämligen företagsförsäkringen. De individuella försäkringsavtalen,
            som är avgörande för skyddets omfattning, vet vi skiljer sig från
            bolag till bolag. Jag lovade i diskussionen i oktober att vi så
            småningom skulle ha en överläggning med försäkringsbolagen. Vi
            samlar nu material och underlag för att så småningom förverkliga
            löftet.
          </note>
          <note type="speaker">
            Anf. 5 OLLE LINDSTRÖM (m)
          </note>
          <note>
            Fru talman! Anledningen till att jag tog upp den här frågan igen
            var att försäkringsbolagen i en gemensam skrivelse i februari
            månad sade att man inte skulle ersätta skador som hade samband
            med öppnade dammluckor och eventuellt dammhaveri. Nu får vi ändå
            hoppas att vi skall klara den frågan. Det är tillfredsställande
            att frågan också bereds i regeringskansliet.
          </note>
          <note>
            När det gäller försäkringssystemet är det enskilda fastighetsägare
            som oförskyllt drabbas på ett sätt som gör att man blir tveksam.
            Den person som jag talade om tidigare, fastighetsägaren och hans
            familj, som under två och ett halvt års tid inte har kunnat bo
            i sin bostad, har fört diskussioner med försäkringsbolag och med
            andra, ansvariga myndigheter utan att frågan har lösts. Jag är
            inte alldeles säker på att den är löst än i dag, även om jag vet
            att man skulle ha ett sammanträde strax efter det att jag skrev
            min interpellation.
          </note>
          <note>
            Det är otillfredsställande att det skall kunna vara på det sättet.
            Detta hände alltså efter 1993 års översvämningar, som bevisligen
            orsakades av att man så abrupt måste öppna dammluckor så att det
            blev en flod som det inte hade varit möjligt att klara av med
            några förberedelser som helst. Därför menar jag att de enskilda
            måste säkerställas på något sätt. Länsstyrelser, kommuner, försäkringsbolag
            och kanske staten bör på ett eller annat sätt se till att ansvarsfrågan
            blir löst en gång för alla. Jag kan inte acceptera att enskilda
            fastighetsägare skall bli så hårt drabbade att hela deras bostäder
            blir förstörda utan att de får någon ersättning. Om ersättning
            utbetalas tar det alldeles för lång tid, vilket är otillfredsställande.
            Därför vill jag åter ställa frågan: Är det inte möjligt för försvarsministern
            att ta upp frågan om försäkringssystemets svaga punkter?
          </note>
          <note type="speaker">
            Anf. 6 ERIK ARTHUR EGERVÄRN (c)
          </note>
          <note>
            Fru talman! Jag vill också ytterligare beröra finansieringsfrågan,
            inte enbart frågan om ersättning till de drabbade. De åtgärder
            som föreslås i Älvsäkerhetsutredningen, som jag uppfattar att
            regeringen är positiv till, föreslås ju delvis finansieras med
            regleringsmedel eller bygdemedel, som det ju också kallas i Älvsäkerhetsutredningen.
          </note>
          <note>
            Jag noterar att försvarsministern pekar på att försäkringsskyddet
            och försäkringsfinansieringen är den viktigaste finansieringsformen,
            vilket är bra. Eftersom frågan bereds, förstår jag att det inte
            är möjligt att få något mer konkret svar i den här frågan. Men
            jag vill ändå fråga om regeringen avvisar utredningens förslag
            om finansiering med bygdemedel.
          </note>
          <note>
            Anf. 7 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Jag vill än en gång säga att huvudprincipen är att
            staten inte skall betala ersättning för skador som det går att
            försäkra sig mot. Det finns dock två andra vägar - jag skall inte
            använda ordet undantag, det är för starkt. Den ena är att man
            inte kan utesluta att särskilt ömmande fall med speciella omständigheter
            kan uppstå. I sådana fall finns en möjlighet för regeringen att
            efter prövning av det enskilda fallet besluta om ersättning ex
            gratie. Jag sade i mitt svar att det inte har förekommit så många
            sådana fall. Det har kommit in ett ärende till regeringen med
            ett preciserat ersättningsbelopp. Det gäller ett vattenledningsföretag
            i Ekshärad i Värmland och avser bl.a. återställning av jordvallar
            och mark. Länsstyrelsen i Värmlands län har yttrat sig över ärendet.
          </note>
          <note>
            Detta ärende bereds för närvarande inom regeringskansliet. Det
            ligger på mitt departement, Försvarsdepartementet.
          </note>
          <note>
            Vi skall också komma ihåg att försäkringsskyddet har byggts ut
            successivt och täcker nu i hem-, villaoch fritidshusförsäkringarna
            relativt väl de skador som kan uppstå. På den punkten kan man
            säga att försäkringssystemet har börjat fungera. I företagsförsäkringar
            är det dock det individuella försäkringsavtalet som är avgörande
            för skyddets omfattning. Det skiljer sig från bolag till bolag.
            Där kan man tala om brister eller en del ofullständigheter, som
            jag gärna vill tro att försäkringsbolagen vill rätta till.
          </note>
          <note>
            Erik Arthur Egervärn tar upp det andra undantaget. Det är förslaget
            om ersättning vid dammbrott. Jag vill upprepa att de frågorna
            bereds särskilt inom regeringskansliet.
          </note>
          <note>
            Fru talman! Jag vill tillägga ytterligare en sak. Vi bör här
            anstränga oss för att bli bättre och bättre.
          </note>
          <note>
            Därför är det bra att vi med jämna mellanrum har debatter i riksdagen
            för att verkligen kontrollera om vårt skydd och våra resurser
            för att möta de civila hoten är tillräckliga. Detta är ju civila
            hot mot samhället. Ingenting är så farligt som att man bara bygger
            på gamla vanor och slentrian när det gäller dessa frågor.
          </note>
          <note>
            Det är viktigt att vi då och då granskar förutsättningarna. Därför
            vill jag i detta sammanhang ta upp forskningen. Vi behöver bättre
            förvarningar och prognoser, och kunskap om hur man skall kunna
            förebygga skador vid översvämningar. Det behövs riskzonskartor
            i områden som kan drabbas vid stora flöden. Dessa frågor ingår
            bland de förslag som
          </note>
          <note>
            Dammsäkerhetsutredningen har tagit upp, som nu bereds inom regeringskansliet.
            Jag hoppas inom en snar framtid få återkomma till riksdagen med
            sådana förslag.
          </note>
          <note type="speaker">
            Anf. 8 OLLE LINDSTRÖM (m)
          </note>
          <note>
            Fru talman! Jag delar försvarsministerns uppfattning att staten
            inte skall ansvara när försäkringssystemet kan göra det. Men det
            är vid tveksamheter, då tolkningsfrågor uppstår, som det kan bli
            aktuellt. I det fall jag nämnde var man tvungen att öppna dammluckorna.
            Försäkringsbolagen kan då säga att det inte är en normal översvämning,
            utan att människor har påverkat, och att försäkringsbolagen därför
            inte är ansvariga. Då blir det en tvist mellan kraftbolag och
            fastighetsägare, men också gentemot kommunen, som har godkänt
            detaljplanen. Jag menar att man måste försöka uppnå en överenskommelse,
            så att denna osäkerhet inte finns kvar.
          </note>
          <note>
            Jag hoppas att försvarsministern tar detta till sig och att man
            kan klara ut det på något sätt. Med det vill jag än en gång tacka
            för svaret.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1995/96:195 om
          </note>
          <note>
            Kockums vapenaffär med Thailand
          </note>
          <note>
            Anf. 9 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Annika Nordgren har i sin interpellation ställt fyra
            frågor till mig med anledning av mitt besök i Thailand. Frågorna
            berör vapenexport.
          </note>
          <note>
            Låt mig först klargöra att arbetet inom regeringen är så fördelat
            att ansvaret för vapenexportfrågorna ligger hos statsrådet Leif
            Pagrotsky. Det är mot denna bakgrund som jag besvarar Annika Nordgrens
            frågor.
          </note>
          <note>
            Jag vill först understryka att mitt besök i Thailand var föranlett
            av en inbjudan från den thailändske försvarsministern. Både inbjudan
            och mitt beslut att företa resan till Thailand fattades långt
            före det att
          </note>
          <note>
            Henrik Westanders artikel publicerats i Dagens Nyheter.
          </note>
          <note>
            Som svar på Annika Nordgrens första fråga vill jag säga följande.
            I mina samtal med den thailändske försvarsministern informerade
            jag honom - till svar på en direkt ställd fråga - om KMI:s studie.
            Jag återgav mycket strikt KMI:s slutsatser och gick inte en enda
            millimeter längre i någon kommentar. I sin studie ansåg KMI att
            det inte fanns anledning att vidta någon ytterligare åtgärd, med
            mindre än att ytterligare och precisa uppgifter skulle framkomma.
          </note>
          <note>
            Jag meddelade också att KMI:s studie inte skulle föranleda några
            åtgärder från den svenska regeringens sida. Detta hade uttalats
            av det då ansvariga statsrådet
          </note>
          <note>
            Jan Nygren.
          </note>
          <note>
            Vad gäller Annika Nordgrens andra fråga har jag ingen närmare
            kännedom om hur KMI genomförde och beredde sin studie. Vid denna
            tidpunkt var
          </note>
          <note>
            Krigsmaterielinspektionen knuten till Utrikesdepartementets handelsavdelning,
            och frågorna i regeringen hanterades av statsrådet Jan Nygren.
          </note>
          <note>
            Mitt svar på Annika Nordgrens tredje fråga är nej.
          </note>
          <note>
            Jag utgår ifrån att den thailändske försvarsministern liksom
            jag själv inte skulle acceptera några oegentligheter.
          </note>
          <note>
            Vad gäller Annika Nordgrens sista fråga har jag inledningsvis
            klargjort att det är statsrådet Pagrotsky som har ansvaret för
            vapenexportfrågorna, och han besvarade en liknande fråga av Birger
            Schlaug i denna kammare i fredags.
          </note>
          <note type="speaker">
            Anf. 10 ANNIKA NORDGREN (mp)
          </note>
          <note>
            Fru talman! Jag vill börja med att tacka försvarsministern för
            svaret. Bakgrunden till min interpellation är att Henrik Westander
            uppgivit att Kockums, eller Kockums lokale agent, har betalat
            ut pengar i anslutning till Kockums försök att få ett ubåtskontrakt
            med Thailand.
          </note>
          <note>
            I december fick KMI i uppgift att genomföra en studie angående
            de anklagelser som hade förts fram.
          </note>
          <note>
            Långt efter det att studien var slutförd avslöjade Sveriges Televisions
            Rapport att det fanns två versioner av samtalsuppteckningen från
            det första mötet mellan
          </note>
          <note>
            KMI och Kockums i december 1995. Enligt KMI:s samtalsuppteckningar
            sade krigsmaterielinspektör
          </note>
          <note>
            Staffan Sohlman att större kontrakt brukar innehålla även provision.
            Kockumschefen Per Johansson svarade då: Ja, det finns en resultatanknuten
            del, att jämföra med vilken mäklare som helst. Kockums svar var
            alltså, enligt denna samtalsuppteckning: Ja, det kommer att betalas
            ut provisioner om Kockums vinner kontraktet. Det var ju så KMI
            uppfattade det, att döma av anteckningarna. Men när representanter
            för Kockums sedan fick läsa KMI:s protokoll ändrades innehållet
            i protokollet till den direkta motsatsen. På krigsmaterielinspektörens
            fråga om provisionen ändrades svaret från "ja, det finns" till
            "ja, det finns en resultatanknuten del, att jämföra med vilken
            mäklare som helst, men ej i vårt avtal". Det gjordes alltså en
            ändring från "ja, det finns provision" till "det finns inte provision".
            Det var den senare versionen som publicerades i den studie som
            KMI gjorde av Kockums agerande i Thailandsaffären.
          </note>
          <note>
            Krigsmaterielinspektionen har i en rapport uppgivit att det stod
            fel eller otydligt i den första versionen av samtalsuppteckningarna
            och att Kockums ändrade version är den korrekta. Min fråga till
            försvarsministern löd om försvarsministern i samtalet med den
            thailändske kollegan uppgav att Kockums enligt KMI:s studie hade
            lovat att det inte fanns några provisioner. Försvarsministern
            säger nu i sitt svar att han bara återgav KMI:s slutsatser från
            studien. Betyder det att försvarsministern inte ställde någon
            fråga och inte heller fick något svar huruvida Kockums avsett
            att betala ut några provisioner i händelse av kontrakt?
          </note>
          <note>
            På min fråga om försvarsministern känner till att man hade ändrat
            i samtalsuppteckningen svarar han att han inte har närmare kännedom
            om hur studien genomfördes. Min fråga blir då om det betyder att
            försvarsministern inte fick veta att man hade ändrat protokollet
            till raka motsatsen mot vad Kockumschefen från början hävdade.
            Det menar jag hade varit relevant information att ta med sig på
            resan till Thailand.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1995/96:205 om försvarsmaterielbeställningarna
          </note>
          <note>
            Anf. 11 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Arne Andersson har ställt en fråga till mig med anledning
            av regeringens inriktning i vårpropositionen att senarelägga materielbeställningar
            med 2 miljarder kronor. Detta belopp kommer enligt propositionen
            att återläggas åren 2000 och 2001. Den konkreta frågan är om jag
            kan lämna garantier för att en återföring sker.
          </note>
          <note>
            För att ge perspektiv på Arne Anderssons fråga vill jag inleda
            med att nämna att Försvarsmaktens anslag under den kommande femåriga
            försvarsbeslutsperioden uppgår till drygt 170 miljarder kronor
            i prisläge 1995/96. Av detta belopp beräknas drygt hälften användas
            för materielanskaffning. I detta sammanhang ter sig en förskjutning
            inom försvarsbeslutsperioden av materielanskaffning för 2 miljarder
            kronor inte som särskilt uppseendeväckande.
          </note>
          <note>
            Enligt min mening bör denna förskjutning inte förorsaka några
            större problem för vare sig Försvarsmakten eller de svenska industriföretag
            som kommer att beröras. Jag kommer ändå att försäkra mig om att
            det inte uppstår några oacceptabla konsekvenser.
          </note>
          <note>
            Försvarsmakten skall därför senast den 7 augusti redovisa sin
            bedömning av konsekvenserna för den materiella förnyelsen med
            anledning av regeringens inriktning i den ekonomiska vårpropositionen.
          </note>
          <note>
            Regeringen har i sin proposition meddelat att återläggning av
            beloppet sker under försvarsbeslutsperioden.
          </note>
          <note type="speaker">
            Anf. 12 ARNE ANDERSSON (m)
          </note>
          <note>
            Fru talman! Tack, försvarsministern, för svaret på min interpellation!
            Det är alldeles riktigt som det sägs i svaret. Den konkreta frågan
            handlar om garantier, säkrare än vad propositionen anger, kan
            lämnas för att återföring sker. Något svar på den frågan fick
            jag väl uppriktigt sagt inte. I stället upprepar försvarsministern
            vad som sagts i propositionen om återföring under de två sista
            åren i beslutsperioden.
          </note>
          <note>
            I stället för att se allvarligt på frågan, tycker jag att försvarsministern
            försöker tona ned beloppets storlek, de två miljarderna, genom
            att ställa det i relation till
          </note>
          <note>
            Försvarsmaktens totala anslag under en femårsperiod.
          </note>
          <note>
            Det är väl uppriktigt sagt inte riktigt jämförbara storheter.
          </note>
          <note>
            Jag har en mycket bestämd känsla av att materielindustrin för
            det första ser förskjutningen i medelstilldelning som ett ytterst
            allvarligt bortfall i ett läge då Försvarsmaktens beställningar,
            eller utvecklingsuppdrag, kommer litet väl sällan och när de väl
            kommer är små. För det andra, vilket faktiskt är än värre, tvivlar
            man inom försvarsindustrin rentav på att denna återföring kommer
            att ske över huvud taget. Denna osäkerhet tycker jag att försvarsministern
            så auktoritärt som möjligt borde kunna undanröja.
          </note>
          <note>
            Som ett mått på att industrins oro inte är alldeles oberättigad
            noterar jag att försvarsministern, litet sent omsider tycker jag,
            bett industrin redovisa sin syn på saken i augusti. Jag tycker
            nog att det hade varit klok politik om försvarsministern hade
            gjort denna förfrågan innan indragningen, eller senareläggningen,
            hade gjorts.
          </note>
          <note>
            Nu är emellertid detta för sent, och jag vill därför om möjligt
            uppmana försvarsministern att vara så lyhörd som över huvud taget
            är möjligt inför de synpunkter som industrin lämnar den 7 augusti.
            Försvarsministerns besked i dag, och kanske också efter den 7
            augusti, kommer att vara av avgörande betydelse för svensk materielindustris
            utvecklande verksamhet i framtiden.
          </note>
          <note>
            Det kan nämligen vara så att vi, avseende utvecklande uppdrag,
            ligger på en så utomordentligt låg nivå nu, att en sådan här försening
            kan ha avgörande betydelse för om vi finns med eller inte. Den
            svenska materielindustrins omvittnade förmåga kan på ett bräde
            ryckas undan. Det vore, det tror jag att försvarsministern och
            jag är överens om, en ytterst olycklig utveckling.
          </note>
          <note>
            Anf. 13 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Arne Andersson är en duktig och erfaren politiker.
            Han vet att inget statsråd kan lämna sådana garantier som han
            efterfrågar.
          </note>
          <note>
            Regeringen lämnade ett fullkomligt klart besked till riksdagen
            att beloppet skall återläggas under försvarsbeslutsperioden. Det
            är inte fråga om konfiskering eller besparing av beloppet. Det
            är, som anges i propositionen, fråga om en senareläggning. Jag
            är också helt säker på att Arne Andersson som erfaren politiker
            inte lyssnar spekulationer av olika slag, även om de kommer från
            högkvarteret. Jag tror säkerligen att både Arne Andersson och
            jag har den erfarenheten att vi försöker kontrollera uppgifter
            och bilda oss en uppfattning om vad som kan ligga i olika former
            av uttalanden och spekulationer.
          </note>
          <note>
            Konsekvenserna för den materiella förnyelsen kommer Försvarsmakten
            att redovisa i augusti. Vi skall inte heller glömma bort kontrollstationen
            1998.
          </note>
          <note>
            Denna innehåller bedömningen av det säkerhetspolitiska läget
            i vår omvärld och av vilka konsekvenser detta har för vår försvarsförmåga.
            Utfallet vid kontrollstationen kan kanske innebära att vi tidigare
            än år
          </note>
          <note>
            2000 måste återlägga beloppet, eller en del av det, för materielbeställningar.
            I samband med kontrollstationen 1998 skall det också prövas, det
            har vi också redovisat för riksdagen, om det kan finnas arbetsmarknadspolitiska
            skäl som talar för en tidigareläggning av beloppet.
          </note>
          <note>
            Sedan vill jag tillägga att det, enligt Försvarsdepartementets
            bedömning, finns möjligheter för Försvarsmakten och för Försvarets
            materielverk att planera materielanskaffningen över tiden på ett
            sådant sätt att försvarsförmågan inte påverkas under försvarsbeslutsperioden.
            Industrin har också möjlighet att planera sin produktutveckling
            och produktion under tiden på ett sådant sätt att konsekvenserna
            av förskjutningen för industrin kan begränsas. Det får vi titta
            på när vi får bedömningarna i augusti.
          </note>
          <note>
            Sedan får vi ändå inte, Arne Andersson, när vi diskuterar detta,
            glömma bort frågans storlek i relation till det omfattande belopp
            som vi varje år lägger ned på materielbeställningar i det svenska
            försvaret.
          </note>
          <note>
            Jag nämnde en siffra i mitt interpellationssvar. Vi kan ta de
            tre år det gäller. Då är det faktiskt så att vi avsätter mycket
            stora belopp till försvarsmateriel. Det blir några få procent
            av den totala materielkostnaden som vi dessa år senarelägger.
          </note>
          <note>
            Jag tycker att det för totalförsvaret är väldigt viktigt att
            medverka till den nödvändiga saneringen av statsfinanserna och
            av Sverige ekonomi. Det finns två skäl till detta. Försvaret har
            ett ansvar med hänsyn till försvarsviljan, men det här gagnar
            också försvaret.
          </note>
          <note>
            Lägre räntor är positivt för totalförsvaret och innebär mycket
            stora vinster. En fördärvad statsekonomi däremot, Arne Andersson,
            är till stor skada för försvarets ekonomi. Lägre räntor och starkare
            krona gör faktiskt försvarsmaterielimporten billigare, och det
            påverkar inte minst JAS-projektet.
          </note>
          <note>
            Därför tror jag att det vore bra om vi kunde bli överens om den
            grundläggande frågan i denna diskussion. Att skapa ordning och
            reda i den svenska ekonomin kräver i dag stora uppoffringar av
            svenska folket; av barnfamiljer, pensionärer, skolelever och många
            andra. Då är det väl också naturligt att försvaret medverkar i
            det saneringsarbetet om det sker på villkor att varken försvarsförmågan
            eller den säkerhetspolitiska grunden för vårt försvarsbeslut skadas.
          </note>
          <note>
            Försvarsbeslutet från december 1995 ligger ju fast.
          </note>
          <note>
            Den ekonomiska ramen påverkas inte. Anslagen till
          </note>
          <note>
            Försvarsmakten är oförändrade.
          </note>
          <note>
            Jag förstår inte riktigt varför Arne Andersson tvekar när det
            gäller att försvaret skall ta sitt lilla ansvar för att stärka
            den svenska ekonomin, när försvaret i ett längre perspektiv på
            flera sätt tjänar på att göra det.
          </note>
          <note type="speaker">
            Anf. 14 ARNE ANDERSSON (m)
          </note>
          <note>
            Fru talman! Som den kloke och sedan länge aktive politiker Thage
            G Peterson är, vet han att vårt uppdrag är att bära idéer tur
            och retur. För den skull vill jag på intet sätt förneka att jag
            har lyssnat både till högkvarteret och till materielindustrin.
            Om det nu skulle vara skillnaden oss emellan, skulle jag vilja
            säga att jag är bättre fotad än försvarsministern. Härav följer
            att jag inte är lika övertygad om att den slutsats som dras är
            den enda eller den absolut rätta.
          </note>
          <note>
            Jag vill ta upp det här relaterandet mellan en femårsbudget,
            totalbudgeten, och tre års uppskjutna pengar för materieldelen.
            Det klart att det inte är många procent det handlar om, men de
            är tillräckligt många om man lägger dem till den ramneddragning
            som majoritetens förslag redan innebär. Då börjar det göra ont.
          </note>
          <note>
            Jag ställer mig faktiskt litet frågande. Jag är rädd för att
            vissa delar av vår utvecklande industri, livsnerven i det som
            är stort och fint i vår materielindustri, rentav inte kommer att
            finnas kvar. Det finns risk för personalflykt, beroende på att
            man på lång sikt inte riktigt ser framtiden för svensk materielindustri.
            Inte heller det tror jag att vi ser så olika på, men jag har,
            som sagt, varit och lyssnat. Därför är jag rädd för att det kan
            finnas vissa korn i detta.
          </note>
          <note>
            Men kan vi bara vara överens om att beskedet till försvarsministern
            den 7 augusti om hur man inom industrin själva ser på detta tas
            emot med ett ödmjukt sinnelag, behöver vi inte vara så förfärligt
            oense. Då skall jag lugna mig över sommaren, och så får vi återkomma.
          </note>
          <note>
            Slutligen vill jag säga hur tryggt det skulle vara om försvarsministern
            ändå gav ett rejält besked: Det är inte fråga om någon indragning.
            Det första steget är ändå att garantera att pengarna skall falla
            ut.
          </note>
          <note>
            Anf. 15 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Jag kan lova Arne Andersson att jag med mycket stort
            och ödmjukt sinnelag skall ta emot rapporten från den 7 augusti.
            Den är inte beställd bara för att vi skall få ytterligare en rapport.
            Vi har nog med rapporter, skrivningar och handlingar just nu på
          </note>
          <note>
            Försvarsdepartementet. Om vi har beställt en rapport skall vi
            självklart också gå igenom den.
          </note>
          <note>
            Jag tycker ändå, Arne Andersson, att vi kan vara överens om en
            sak till, nämligen att detta inte är fråga om någon konfiskering
            eller besparing. Det är en senareläggning av materielinköp. Det
            försvarsbeslut som riksdagen fattade den 6 december 1995 ligger
            fast. Den säkerhetspolitiska kopplingen kvarstår.
          </note>
          <note>
            Vårpropositionen innebär med andra ord ingen omprövning av det
            säkerhetspolitiska läget. Den ekonomiska ramen för försvarsbeslutsperioden
            påverkas inte. Anslagen till Försvarsmakten är oförändrade, och
            Sveriges försvarskraft kvarstår. Försvarsbeslutets första etapp
            ligger fast. Jag tar alltså upp alla de punkter där vi ändå borde
            kunna bli överens. Det leder mig till att säga följande:
          </note>
          <note>
            Arne Andersson har suttit så många år i riksdagen och arbetat
            med försvarspolitik och suttit ordförande i försvarsutskottet.
            Jag är därför helt säker på att kritiken mot varje form av besparing
            och neddragning alltid kommer som ett brev på posten. Jag är helt
            säker på att om vi hade haft ett försvarsanslag på 50
          </note>
          <note>
            miljarder kronor och inte 40 miljarder kronor och om vi hade
            sparat 10 % på de 50 miljarderna, så hade kritiken i alla fall
            blivit lika kraftfull från ett visst håll.
          </note>
          <note>
            Då hade både jag och Arne Andersson mött den kritiken. Det är
            ju den värld vi lever i när vi umgås med folk som har att försvara
            sina sektorer och sina revir.
          </note>
          <note>
            Så enkelt är det, Arne Andersson.
          </note>
          <note type="speaker">
            Anf. 16 ARNE ANDERSSON (m)
          </note>
          <note>
            Fru talman! Med försvarsministerns senaste sätt att föra resonemang
            är jag och försvarsindustrin naturligtvis väldigt tacksamma för
            att det inte blev fler miljarder, eftersom kritiken ändå skulle
            ha kommit.
          </note>
          <note>
            Jag anser att detta inte var den starkaste biten.
          </note>
          <note>
            Jag tror att det är minst tre gånger som försvarsministern nu
            har sagt att det inte handlar om någon indragning utan att det
            handlar om ett uppskov och att vi får försöka klara detta. Då
            tycker jag nog ändå att jag vill tacka för den delen, i synnerhet
            av försvaret i allmänhet.
          </note>
          <note>
            Om det sedan ändå skulle bli på det sättet att materielindustrin
            i augusti inte riktigt är med på noterna få vi väl återkomma till
            den frågan och lösa den på bästa sätt. Jag ber att få tacka för
            svaret.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1995/96:256 om försvarsmedicinsk forskning
          </note>
          <note>
            Anf. 17 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Rolf Gunnarsson har frågat mig vilka åtgärder jag
            avser att vidta för att säkerställa att forskningen på det försvarsmedicinska
            området i allmänhet och på det krigskirurgiska i synnerhet utförs
            i tillräcklig omfattning.
          </note>
          <note>
            Jag vill börja med att kortfattat beskriva berörda aktörers olika
            roller.
          </note>
          <note>
            Regeringen sätter upp mål och ger resurser till
          </note>
          <note>
            Försvarsmakten. Försvarsmakten avgör sedan hur man skall uppnå
            dessa mål. Försvarsmakten ger bl.a.
          </note>
          <note>
            forskningsuppdrag till Försvarets forskningsanstalt.
          </note>
          <note>
            Försvarets forskningsanstalt är sedan den 1 juli
          </note>
          <note>
            1994 en avgiftsfinansierad myndighet. Detta innebär att för de
            delar där Försvarsmakten är avnämare av forskning, har Försvarsmakten
            också resurserna och därmed ansvaret för de prioriteringar som
            görs.
          </note>
          <note>
            Regeringens uppgift är att granska att Försvarsmakten når sina
            mål, att man följer regelverket och att verksamheten som sådan
            är effektiv.
          </note>
          <note>
            Försvarsmaktens förslag i Försvarsmaktsplanen
          </note>
          <note>
            1997 till inriktning av forskning och teknikutveckling har föregåtts
            av dialog mellan uppdragsgivaren Försvarsmakten och den aktuella
            uppdragstagaren Försvarets forskningsanstalt. Mot bakgrund av
            de tillgängliga ekonomiska resurserna har en prioritering av projekten
            fått göras. Dessa förhållanden har lett till att några resurser
            för traumatologisk forskning, som för närvarande uppgår till en
            årlig kostnad om 9 miljoner kronor, inte har avsatts i programplanen.
          </note>
          <note>
            Från Försvarsmakten har jag erfarit att man inte ifrågasätter
            betydelsen av den vapentraumatologiska forskningen. På få andra
            platser i världen finns den kunskap och rutin inom detta område
            som Försvarets forskningsanstalt för närvarande har.
          </note>
          <note>
            Jag har vidare erfarit att Försvarsmakten nu har för avsikt att
            inleda en dialog med Försvarets forskningsanstalt, Socialstyrelsen
            och Södersjukhuset här i
          </note>
          <note>
            Stockholm i syfte att de gemensamt skall kunna säkerställa den
            vapentraumatologiska forskningens fortbestånd. Det fortsatta samarbetet
            får utvisa om någon form av samfinansiering kan garantera verksamheten.
            Om så skulle vara fallet, kan en ökad samordning mellan civila
            och militära intressen och aktörer leda till en vitalisering av
            verksamheten.
          </note>
          <note>
            Inför regeringens proposition om totalförsvaret, som kommer att
            lämnas till riksdagen den 20 september i år, är många olika frågor
            föremål för beredning.
          </note>
          <note>
            Som Rolf Gunnarsson säkert förstår kan jag inte nu föregripa
            regeringens kommande beslut med något uttalande i sakfrågan.
          </note>
          <note>
            Då Rolf Gunnarsson, som hade framställt interpellationen, anmält
            att han var förhindrad att närvara vid sammanträdet, medgav talmannen
            att Arne Andersson fick delta i överläggningen i stället för interpellanten.
          </note>
          <note type="speaker">
            Anf. 18 ARNE ANDERSSON (m)
          </note>
          <note>
            Fru talman! Tack försvarsministern för svaret till
          </note>
          <note>
            Rolf Gunnarsson. Jag känner bestämt på mig att jag inte skulle
            göra Rolf Gunnarsson rättvisa om jag invecklade mig i en debatt
            med försvarsministern om dessa spörsmål. Jag tar fasta på det
            som sägs i slutet av svaret om att man kommer att återkomma till
            detta under hösten. Då tror jag att Rolf Gunnarsson också får
            tillfälle att återkomma. Därför säger jag än en gång tack för
            svaret.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 10.45 på förslag av talmannen att ajournera
            förhandlingarna under några minuter i väntan på att justitieminister
            Laila Freivalds skulle infinna sig i kammaren för att besvara
            interpellationer.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 10.48.
          </note>
          <note>
            8 § Svar på interpellation 1995/96:207 om åtgärder mot unga lagöverträdare
          </note>
          <note>
            Anf. 19 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Elisabeth Fleetwood har frågat mig om jag avser att
            vidta sådana åtgärder att brott begångna av minderåriga lagöverträdare
            kan registreras i akt och mening att förekomma brottslig utveckling,
            att utstraffning från de s.k. § 12-hemmen upphör, att familjegruppskonferenser
            och medlingsverksamhet införs, så att unga brottslingar känner
            större ansvar för sina handlingar samt att överlämnande till vård
            inom socialtjänsten avskaffas.
          </note>
          <note>
            När någon begår brott måste samhället snabbt kunna ingripa med
            tydliga och konsekventa åtgärder.
          </note>
          <note>
            Detta är inte minst viktigt när unga människor förövar brott.
          </note>
          <note>
            De fyra frågorna är ställda mot bakgrund av en beskrivning av
            två ungdomars kriminella karriär. De beskrivna fallen är realistiska
            i den meningen att de illustrerar något som vi länge känt till,
            nämligen att många av dem som utvecklar kriminellt beteende börjar
            begå brott mycket tidigt. Insatser inriktade på unga för att förhindra
            att barn och ungdomar dras in i kriminalitet är därför av central
            betydelse. Av de beskrivna fallen framgår dock inte vilka åtgärder
            som vidtagits för att hindra en negativ utveckling. Det enda vi
            kan se av exemplen är att åtgärderna inte lett till resultat.
            För att undvika sådana missförhållanden behöver insatserna förbättras
            och utvecklas.
          </note>
          <note>
            Sådana insatser har dock - och bör ha - sin tyngdpunkt utanför
            rättsväsendet. Jag vill i detta sammanhang endast peka på arbetet
            med en ny socialtjänstlag som pågår i Socialdepartementet. Socialtjänstkommittén
            har i sitt huvudbetänkande (SOU 1994:139) bl.a.
          </note>
          <note>
            föreslagit att socialtjänsten skall få en lagsfäst skyldighet
            att bedriva uppsökande verksamhet bland barn och ungdomar som
            riskerar att utvecklas ogynnsamt. I
          </note>
          <note>
            arbetet skall särskilt beaktas behovet av tidiga insatser, dvs.
            sådana som riktar sig till någon i riskmiljö och risksituation
            i syfte att förhindra eller begränsa en ogynnsam utveckling.
          </note>
          <note>
            Ansvaret för samhällets åtgärder när ungdomar under 15 år begår
            brott ligger i allt väsentligt inom socialtjänstens ram. Först
            över denna ålder kan straffrättsliga sanktioner komma i fråga.
            Unga som begått brott kan emellertid inte jämställas med vuxna.
          </note>
          <note>
            Barn och ungdomar har särskilda skyddsbehov, och samhället har
            ansvar för att de får den vård och behandling som krävs för återanpassningen
            i samhället.
          </note>
          <note>
            Frågor om påföljdssystemet för unga lagöverträdare är under beredning
            i Justitiedepartementet. Avsikten är att dessa frågor skall behandlas
            i en departementspromemoria i slutet av året.
          </note>
          <note>
            Arbetet med departementspromemorian inriktas på att finna en
            lämplig avvägning mellan de intressen som rättsväsendet respektive
            socialtjänsten skall tillgodose. Påföljder för unga bör anpassas
            efter deras personliga mognad och särskilda förhållanden. Det
            är också viktigt att regelsystemet utvecklas så att de inom rättsväsendet
            traditionella kraven på förutsebarhet, tydlighet och konsekvens
            kan tillgodoses på ett bättre sätt än som nu sker. Vi överväger
            om påföljden överlämnande till vård inom socialtjänsten bör ges
            ett annat innehåll och om allmän domstol bör ges ett ökat inflytande
            över påföljdens närmare utformning. Reaktionen får inte bli helt
            beroende av respektive socialtjänsts ambitioner och resurser,
            utan brottspåföljden överlämnande till vård inom socialtjänsten
            bör ha en viss miniminivå av stödjande och behandlande insatser
            för de unga.
          </note>
          <note>
            Så till Elisabeth Fleetwoods fyra frågor.
          </note>
          <note>
            Frågan om registrering av barn som begått brott är aktuell i
            olika sammanhang. Inom Brottsförebyggande rådet (BRÅ) pågår ett
            projekt som kallas Tidiga åtgärder. Ett delmoment i projektet
            avser registrering av brottsmisstankar mot barn under 15 år.
          </note>
          <note>
            I de beskrivna fallen synes dock socialtjänsten ha haft kunskap
            om pojkarnas brottslighet. Jag har därför svårt att se hur ytterligare
            registrering skulle ha kunnat få någon avgörande betydelse i dessa
            fall.
          </note>
          <note>
            Huvudansvarig för § 12-hemmen är numera Statens institutionsstyrelse.
            Institutionsstyrelsen har således ansvaret för att anvisa plats
            vid den institution som i varje enskilt fall bedöms lämpligast
            och att t.ex.
          </note>
          <note>
            tillgodose behovet av enheter med särskilt hög bevakningsgrad.
            Jag har från Statens institutionsstyrelse inhämtat att s.k. utstraffning
            således inte längre skall kunna förekomma.
          </note>
          <note>
            Elisabeth Fleetwood har vidare frågat om jag avser att vidta
            sådana åtgärder att medlingsverksamhet införs. Medling för unga
            lagöverträdare pågår redan på flera håll i landet. Riksåklagaren
            har i uppdrag att kartlägga de erfarenheter som hittills finns
            av bedrivna medlingsprojekt och att utarbeta en eller flera modeller
            för hur medlingsverksamhet för unga lagöverträdare kan bedrivas.
            Uppdraget kommer att redovisas till regeringen inom kort. Medling
            för unga fyller en viktig funktion, och min förhoppning är att
            riksåklagaren skall kunna ge oss underlag för att göra medling
            till ett permanent inslag i reaktionssystemet.
          </note>
          <note>
            Svenska Kommunförbundet har från Socialdepartementet beviljats
            medel till ett projekt med familjegruppskonferenser. I några kommuner,
            däribland i ett socialdistrikt i Elisabeth Fleetwoods hemort Stockholm,
            prövas under två år en form av familjegruppskonferenser som kallas
            familjerådslag.
          </note>
          <note>
            Såsom framgått tidigare av svaret är påföljden överlämnande till
            vård inom socialtjänsten föremål för översyn. Huvudansvaret för
            ungdomar som begår brott bör emellertid även i fortsättningen
            ligga inom socialtjänsten. Regeringen kommer således inte att
            föreslå att möjligheten att överlämna till vård inom socialtjänsten
            avskaffas.
          </note>
          <note type="speaker">
            Anf. 20 ELISABETH FLEETWOOD (m)
          </note>
          <note>
            Fru talman! Jag ber först att få tacka justitieministern för
            svaret på en fråga som jag tror är central för oss alla, ungdomars
            brottslighet. När jag första gången fick uppgifterna om Nicke
            och Kjelle under ögonen blev jag naturligtvis ganska chockerad.
            Det kunde i vårt välfärdssamhälle gå till så, att två små pojkar,
            den ene redan vid 8 års ålder och den andre vid 11 års ålder,
            pågående under en längre tid överträdde våra svenska lagar utan
            att någonting hände.
          </note>
          <note>
            Självklart vet man inte konsekvenserna av det här när man är
            liten. Det kan man inte. Om vi som föräldrar, som tjänstemän vid
            en förskola, en skola eller vad det än må vara missar detta, är
            det ju barnen som drabbas. Därför kallar jag också det här ärendet
          </note>
          <note>
            "Nicke och Kjelle - två offer".
          </note>
          <note>
            Jag tycker att de här två pojkarna, som nu är vuxna, är offer
            för bristande insatser från oss som möjligtvis skulle kunna göra
            någonting. Jag tycker att den offeruppfattning som jag har är
            den alldeles riktiga.
          </note>
          <note>
            Pojkarna är offer för det som vi inte har gjort och även för
            det som vi har gjort. Det här är den verklighet som de levde under
            när de var små.
          </note>
          <note>
            Detta visar att samhället har en bristfällig kompetens när det
            gäller att motverka unga människors gryende och växande kriminalitet.
            Man frågar sig: Är det på detta sätt vi hjälper de här pojkarna?
            Det är ju fortfarande mest pojkar som det gäller. I stället för
            att hjälpa stoppar vi huvudet i busken och prövar inte nya resurser.
            Ja, i vissa fall gör vi det, och gudskelov för det.
          </note>
          <note>
            Men vi måste visa solidaritet, och det gör vi bara om vi talar
            om att det inte får gå till så här - om vi säger: Stopp och belägg,
            Nicke och Kjelle, vi vill inte att det här skall vara er framtid!
            Jag har därför naturligtvis med intresse läst justitieministerns
            svar.
          </note>
          <note>
            Jag håller med om mycket av det som justitieministern säger,
            men jag har när det gäller mina fyra frågor självklart litet annorlunda
            synpunkter. När det gäller registreringen skulle jag, även om
            de redan var registrerade, önska - jag är inte expert - att vi
            hittar ett sätt att registrera så att detta inte faller mellan
            stolarna. Det måste vara verkligheten i dag, eftersom detta pågår
            år efter år för de här pojkarna. De är tyvärr inte några undantag.
            De är sällsynta, men de är inte undantag.
          </note>
          <note>
            Jag skulle vilja höra vad justitieministern säger om någon sorts
            översyn av registreringsmöjligheterna och om hur man bär sig åt
            för registreringen inte skall falla mellan stolarna.
          </note>
          <note>
            När det gäller § 12-hemmen är det verkligen positivt att höra
            att det är beslutat att utstraffning inte skall få förekomma.
            Vi har från moderat håll också flera gånger framhållit detta i
            olika sammanhang, även under en moderat justitieminister.
          </note>
          <note>
            Tyvärr börjar min taletid, som alltid rinner undan för snabbt,
            ta slut. Vi har också tyckt att det varit positivt med familjegruppskonferenser,
            som har prövats i Stockholm. Jag hoppas bara att man snabbt skall
            se efter vilken effekt de har haft och att man snabbt skall kunna
            införa sådana i landet i dess helhet.
          </note>
          <note>
            Jag ber att få återkomma, fru talman.
          </note>
          <note>
            Anf. 21 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det gläder mig att Elisabeth Fleetwood ändå i huvuddragen
            delar den uppfattning som jag har redovisat i mitt svar. Det är
            nämligen oerhört viktigt att vi i regering och riksdag visar dels
            att vi anser att den här frågan är oerhört central och viktig,
            dels att det krävs en utveckling av samhällets sätt att hantera
            barn som lever i en situation där de också kommer i kriminalitet.
          </note>
          <note>
            Men jag måste ändå invända mot Elisabeth Fleetwoods alltför våldsamma
            slutsatser av de två exemplen, i den form som de redovisas i interpellationsfrågorna.
          </note>
          <note>
            Man kan inte av det dra slutsatsen att ingenting har hänt beträffande
            de här två pojkarna. Det är mycket möjligt att det har hänt väldigt
            mycket, men det har inte haft avsedd effekt. Man skall komma ihåg
            att de åtgärder som vidtagits i andra fall av motsvarande slag
            har gett goda effekter. Trots allt är det inte så att alla de
            8-10-12-åringar som börjar med kriminell verksamhet sedan fortsätter
            med en kriminell karriär, utan vi lyckas faktiskt få många av
            dessa barn och ungdomar att komma in på en annan väg, men vi lyckas
            inte med alla. Då är frågan hur vi skall kunna utveckla våra metoder
            att hjälpa även dem som i dag fortsätter in i en kriminell karriär.
            Mitt svar gick ut på att beskriva något av bredden i de årgärder
            som krävs.
          </note>
          <note>
            Registreringen tar Elisabeth Fleetwood upp. Hon vill att man
            inte skall kunna falla mellan två stolar och tar dessa två exempel
            som utgångspunkt för sitt resonemang. Dessa två exempel visar
            inga som helst brister i registreringen. Om det var något som
            var känt för myndigheterna så var det vad dessa två höll på med.
            Det som däremot föll mellan stolarna var effekterna av vidtagna
            åtgärder. De gav inte det resultat som behövdes.
          </note>
          <note>
            Det pågår, som jag sade i mitt svar, ett arbete inom BRÅ att
            se över registreringsfrågan. När det gäller familjerådslagen sker
            en utvärdering inom ramen för
          </note>
          <note>
            Socialstyrelsens arbete.
          </note>
          <note type="speaker">
            Anf. 22 ELISABETH FLEETWOOD (m)
          </note>
          <note>
            Fru talman! Beträffande det justitieministern säger om registreringen
            av dessa fall är det verkligen lätt att erkänna att så är det.
            Det är därför som jag kunnat hitta dem. Men vad jag är orolig
            för är alla dem som inte är registrerade på ett sätt som jag skulle
            önska och som jag tror skulle vara positivt för dem. Dem har jag
            inte kunnat hitta. Det är där felet ligger. Tyvärr tror jag att
            det finns ganska många som är på väg åt fel håll, till en ungdomskriminalitet
            som ju ofta leder till vuxenkriminalitet. Om det vore så att det
            slutade vid ingången till vuxenlivet vore det inte några svårigheter.
            Men man grundlägger en misstro hos dessa unga, en oförståelse
            för hur de skall kunna bli fullgoda medborgare och hur de skall
            kunna utnyttja sitt eget liv på ett för dem som individer positivt
            sätt. Vi får inte bara se dem som samhällsmedborgare som behandlas
            av olika myndigheter, utan man måste ge dem uppfostran genom handhavande
            och från myndigheters sida se till att livet även för dessa små
            pojkar, eventuellt små flickor, så småningom kan vändas till någonting
            positivt.
          </note>
          <note>
            Det var naturligtvis registrerade fall som jag kunde redovisa.
            Men var finns de oregistrerade?
          </note>
          <note>
            När det gäller min uppräkning här av vad de har gjort sig skyldiga
            till blir jag litet förskräckt när jag hela tiden ser: "Ingen
            åtgärd". Jag skulle kunna upprepa det tolv gånger i sträck, och
            det skulle stämma:
          </note>
          <note>
            ingen åtgärd. Vad innebär då uttrycket "ingen åtgärd"? Betyder
            det verkligen det som sägs, ingen åtgärd? Hur skall de stackarna
            förstå att samhället inte accepterar detta?
          </note>
          <note>
            Anf. 23 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Elisabeth Fleetwood har hittat dessa i registren.
            Det beror på att hon har kunnat gå till de öppna registren. Elisabeth
            Fleetwood undrar var de andra finns, de som inte var registrerade.
            Jo, de finns registrerade, men det är inte tillgängligt för allmänheten.
            Vi talar om barn. Det är i första hand socialtjänsten som ingriper
            och agerar när barn lever under oacceptabla förhållanden och bl.a.
            kanske är på väg in i en kriminalitet. Det är socialtjänsten som
            känner till dem, och de registren är av naturliga skäl inte öppna
            för allmänheten.
          </note>
          <note>
            Det är därför som diskussionen om registrering blir så egendomlig.
            Jag är inte riktigt insatt i hur vår registerlagstiftning fungerar
            i det här sammanhanget.
          </note>
          <note>
            Annars håller jag med Elisabeth Fleetwood om att det finns stora
            brister i samhällets möjligheter att hjälpa dessa barn. När föräldrarna
            inte klarar av att ta sitt föräldraansvar behövs annat stöd. Det
            är där samhället behövs. Det är det vi utvecklar, vi måste bli
            bättre på det. Färre barn och ungdomar skall behöva hamna i situationer
            att få sina liv förödda.
          </note>
          <note type="speaker">
            Anf. 24 ELISABETH FLEETWOOD (m)
          </note>
          <note>
            Fru talman! Det är självklart att vi är eniga om det här. Målen
            är desamma, det är i fråga om medlen och vägarna dit som vi ibland
            skiljer oss åt.
          </note>
          <note>
            Jag har hittat dessa, det är riktigt, med hjälp av sådana som
            har kommit i kontakt med fallen. Självklart kan inte registren
            vara öppna för allmänheten. Hur skall man kunna formulera registren
            och planera dem så att dessa pojkar inte blir offer?
          </note>
          <note>
            Rent allmänt vill jag säga att vi nu har fått en närpolis i många
            områden, och det är oerhört positivt. Jag bor själv i ett sådant
            område där vi har kvarterspolis.
          </note>
          <note>
            Jag har haft tillfälle att träffa kvarterspoliserna i föreningssammanhang
            och resonera om vad det är som pågår i vårt område och vad vi
            i föreningsstyrelser skall vara uppmärksamma på. Detta med kvarterspolis
            uppfattar jag som någonting väldigt fint.
          </note>
          <note>
            När jag var liten sade man: Akta dig, för annars kommer polisen.
            Då blev jag rädd. På något sätt fanns den stämningen. Jag hoppas
            att det blir precis tvärtom: Om du får det jobbigt, gå till polisen.
            Jag tror att det är den attityden som vi kan få med kvarterspoliserna.
            Man ser dem i sitt bostadsområde och i sitt närområde. Jag tror
            att det är någonting som vi skall ta fasta på.
          </note>
          <note>
            En annan sak, rent perifert: Vi måste sätta press på videohandlarna
            så att de följer de lagar som gäller, att de icke får sälja våldsporr
            och liknande till dem som är under 15 år och inte hyra ut heller.
          </note>
          <note>
            Anf. 25 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det är riktigt som Elisabeth Fleetwood säger att
            den information - jag vill inte kalla det för registrering för
            det är en så passiv åtgärd och egentligen inte det vi är ute efter
            - som finns på ett håll också skall kunna vidarebefordras dit
            åtgärderna kan vidtas. Det är inte registreringen i sig som är
            det intressanta, utan det är samarbetet mellan de olika delarna
            av vuxenvärlden som är aktuellt när det gäller ungdomar i farozonen.
            Här fyller närpolisen verkligen en oerhört viktig funktion. Jag
            vill understryka att det är närpolis vi talar om för att markera
            skillnaden i förhållande till den gamla tiders kvarterspolis som
            vi hade. Närpolisens uppgift är att arbeta brottsförebyggande,
            att i samverkan med andra myndigheter och institutioner i samhället
            men också med enskilda människor på ett sätt som vi kallar problemorienterat
            arbeta för att förebygga att unga dras in i en fortsatt kriminell
            karriär. Jag tror, precis som Elisabeth Fleetwood, att vi där
            har en mycket viktig faktor som, om vi omhändertar och utvecklar
            den väl, kommer att ha stor betydelse när det gäller ungdomskriminaliteten.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1995/96:230 om ekonomisk brottslighet
          </note>
          <note>
            Anf. 26 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Sten Andersson har frågat mig om vilka åtgärder jag
            tänker vidta för att förhindra ekonomiska brottslingars verksamhet.
          </note>
          <note>
            Låt mig till en början slå fast att kampen mot den ekonomiska
            brottsligheten hör till de högst prioriterade områdena i regeringens
            politik.
          </note>
          <note>
            Den ekonomiska brottsligheten är ett gift i samhällskroppen som
            visar sina skadeverkningar på många områden. Den snedvrider konkurrensen
            och rubbar förutsättningarna för den seriösa näringsverksamheten.
            Den drabbar anställda, företagare och långivare genom att företag
            går omkull till följd av exempelvis planerade konkurser eller
            olagliga transaktioner. Samhället går miste om skatteintäkter.
            På sikt hotas sådana grundläggande värden som samhällssolidaritet,
            allmänt rättsmedvetande och etik i affärsförhållanden.
          </note>
          <note>
            Regeringen inledde redan för ett år sedan en omfattande offensiv
            mot den ekonomiska brottsligheten.
          </note>
          <note>
            Satsningen grundas delvis på den rapport om den ekonomiska brottsligheten
            som Riksdagens revisorer lade fram häromåret. I april 1995 beslutade
            regeringen om en strategi för samhällets samlade åtgärder mot
            ekobrottsligheten. Strategin redovisades för riksdagen, som inte
            hade något att invända (skr. 1994/95:217, bet. 1994/95:JuU25,
            rskr. 1994/95:217).
          </note>
          <note>
            Regeringens strategi omfattar ett brett åtgärdsprogram med insatser
            inom en rad områden. Det breda anslaget är nödvändigt med hänsyn
            till att den ekonomiska brottsligheten är så mångfasetterad och
            berör så många sidor av samhällslivet. Målet är att den ekonomiska
            brottsligheten på sikt skall minskas påtagligt.
          </note>
          <note>
            Strategin vilar på fyra hörnpelare: Lagstiftningen mot ekobrott
            skall vässas. Myndigheterna skall bli betydligt effektivare när
            det gäller att ingripa mot ekobrott. En ökad vikt skall läggas
            vid det förebyggande arbetet. Näringslivet måste ta ett ökat ansvar
            i kampen mot den ekonomiska brottsligheten.
          </note>
          <note>
            För att genomföra strategin har regeringen satt i gång ett stort
            antal reformprojekt. För att samordna reformarbetet har det inrättats
            ett särskilt organ inom regeringskansliet, regeringens ekobrottsberedning.
          </note>
          <note>
            Ekobrottsberedningen har lagt fram förslag om en delvis ny organisation
            för ekobrottsbekämpning (Ds
          </note>
          <note>
            1996:1). Förslaget har remissbehandlats och bereds just nu inom
            Justitiedepartementet.
          </note>
          <note>
            I avvaktan på en förbättrad myndighetsorganisation har regeringen
            uppdragit åt Riksåklagaren och
          </note>
          <note>
            Rikspolisstyrelsen att organisera särskilda insatser för att
            arbeta ned arbetsbalanserna av inneliggande ekobrottsmål. Regeringen
            har också uppdragit åt de berörda centrala verken inom bl.a. rättsväsendet
            att vidta åtgärder för att höja myndigheternas kompetens inom
            ekobrottsområdet.
          </note>
          <note>
            Ett omfattande lagstiftningsarbete har satts i gång för att utveckla
            och skärpa lagstiftningen inom ekobrottsområdet. Inom straffrätten
            och angränsande områden pågår det eller har det delvis redan genomförts
            en översyn av reglerna om skattebrott, borgenärsbrott, näringsförbud,
            företagsbot och penningtvätt.
          </note>
          <note>
            Riksåklagaren har på regeringens uppdrag utarbetat en idéskiss
            med en rad åtgärder mot bolagsplundring. På grundval av Riksåklagarens
            rapport kommer regeringen inom kort att tillkalla en särskild
            utredare för att utreda behövliga åtgärder mot vissa bulvanförhållanden.
            I det sammanhanget kommer också en översyn att göras av den s.k.
            rådgivningslagen.
          </note>
          <note>
            En särskild utredare ser över åtgärder för att sanera branscher
            som är särskilt utsatta för ekonomisk brottslighet. Här handlar
            det om att finna en lämplig avvägning mellan kontroll och andra
            åtgärder från myndigheternas sida och självsanering från näringslivets
            sida. Regeringen har också tagit upp en dialog med näringslivet
            för att komma fram till ett mera övergripande samförstånd när
            det gäller näringslivets egna åtgärder mot den ekonomiska brottsligheten.
            Jag är för min del övertygad om att den seriösa företagsamheten
            har allt att vinna på att förbättra sitt eget skydd mot att bli
            utsatt för ekonomisk brottslighet eller rent av utkonkurrerad
            av näringsverksamhet som bedrivs med kriminella förtecken.
          </note>
          <note>
            Det jag nu har nämnt är ett axplock bland de reformprojekt som
            för närvarande pågår eller planeras inom ramen för regeringens
            strategi mot den ekonomiska brottsligheten.
          </note>
          <note>
            Ute på myndigheterna är aktiviteten i full gång när det gäller
            att förverkliga strategin mot ekobrott. Det finns en ny anda av
            optimism hos ekobrottsbekämparna på fältet. Nya arbetsmetoder
            och nya former för samverkan och kompetensutveckling utvecklas
            på alla nivåer.
          </note>
          <note>
            Ett exempel är det förebyggande arbete som polis och skattemyndighet
            håller på att utveckla på allt fler orter. Det handlar om att
            ta kontakt med näringsidkare som förefaller vara i riskzonen för
            kriminellt beteende och att informera dem om deras lagstadgade
            skyldigheter. Kontakterna följs sedan upp med nya besök.
          </note>
          <note>
            Erfarenheterna av denna verksamhet uppges vara goda. Det visar
            att vi är på rätt väg när det gäller att bekämpa ekonomisk brottslighet.
          </note>
          <note type="speaker">
            Anf. 27 STEN ANDERSSON (m)
          </note>
          <note>
            Fru talman! Jag tackar för svaret.
          </note>
          <note>
            Min interpellation baseras på en omfattande och inträngande artikelserie
            om ekonomisk brottslighet i
          </note>
          <note>
            Sydsvenska Dagbladet i Malmö. Den har varit detaljerad, och människor
            har blivit förvånade. Framför allt har den skapat en misstro mot
            polisens och andra myndigheters möjligheter att ingripa mot förövarna.
          </note>
          <note>
            Artiklarna visar på en häpnadsväckande girighet, t.o.m. en monumental
            brist på samhällsansvar.
          </note>
          <note>
            Jag delar uppfattningen i statsrådets svar, att det här på sikt
            kan bli förödande för den allmänna moralen. Det är redan i dag
            förödande för de företagare, t.ex. inom hotell- och restaurangbranschen,
            inom taxibranschen och inom byggbranschen, som försöker vara seriösa.
            Jag kan ta ett exempel. I Malmö går det tyvärr inte att driva
            en seriös verksamhet som taxiägare.
          </note>
          <note>
            De här ekobrotten liksom politikernas utflykter i gråzonen de
            senaste månaderna - även om vi skall ha klart för oss att det
            är ett fåtal politiker som tyvärr har bidragit till ett oförtjänt
            dåligt politikerrykte - gör att
          </note>
          <note>
            Svensson hela tiden frågar sig: Varför skall jag avstå, när alla
            andra som står över mig tydligen kan fortsätta?
          </note>
          <note>
            Fru talman! Vi har under åren fått många nya lagar, men trots
            det fortsätter det här. Vi har lagstiftat om näringsförbud och
            skärpta regler vid konkurser så att nöjeskonkurserna inte får
            fortsätta. Vad gör man då? Jo, då skaffar man sig s.k. målvakter,
            som inte kan tänka, inte räkna och inte ens läsa, men de sätter
            sitt tumavtryck på ett papper och står som ansvariga för företag,
            där de i praktiken inte alls har något ansvar.
          </note>
          <note>
            I svaret visar statsrådet ett stort engagemang. Det är ett omfångsrikt
            svar, och jag skall inte vara negativ, men det här är mycket svårt
            att komma till rätta med.
          </note>
          <note>
            Vi skall inte försöka skapa millimeterrättvisa, och vi vill inte
            heller ha ett samhälle där man har för mycket av storebrorsinslag;
            vi skall veta att de här ekonomiska marodörerna kan alla de lagar
            som skyddar dem, och de kan ännu bättre alla de kryphål som man
            skall tillämpa för att komma runt lagparagraferna och berika sig
            själv på ett otillbörligt sätt.
          </note>
          <note>
            Bankerna kan man väl knappast kalla för ekonomiska brottslingar,
            men de deltog på 80-talet i uppsvinget av det här och uppfattas
            av många som just sådana. Jag begriper att bankerna måste följa
            med i karusellen för att kunna vara med, men jag efterlyser bankdirektörer
            som varnade för utvecklingen - de var få. Ännu färre var de journalister
            som varnade. Alla följde med, och det har fått de effekter det
            har fått.
          </note>
          <note>
            Man kan ha synpunkter på skattetrycket och tänka att det kan
            vara skuld till delar av det här, men en sak är helt klar: Gällande
            lagar skall följas. Jag såg för många år sedan en TV-serie där
            en irländsk strejkledare sade: Vi kan i dag inte gå ut och bryta
            mot lagar
          </note>
          <note>
            - den dag vi får makten begär vi att andra skall följa lagarna.
          </note>
          <note>
            Jag hoppas bara, fru talman, att det här kommer att lyckas. Om
            vi inte lyckas på ett hyggligt sätt kommer vi att få se att även
            människor på betydligt lägre nivåer och med betydligt lägre inkomster
            kommer att resonera enligt modellen: Varför skulle inte jag kunna
            när alla andra kan?
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1995/96:234 om terroristlagen
          </note>
          <note>
            Anf. 28 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Yvonne Ruwaida har frågat mig om jag avser att verka
            för en översyn av den s.k. terroristlagen och om jag avser att
            verka för att samtliga för brott misstänkta personer i Sverige
            behandlas lika.
          </note>
          <note>
            Jag kan till en början konstatera att Yvonne Ruwaidas interpellation
            har sin grund i ett enskilt ärende, och jag utgår därför från
            att Yvonne Ruwaida förstår varför jag inte vidare kommenterar
            det.
          </note>
          <note>
            Justitieutskottet har så sent som den 23 maj 1996 i samband med
            behandlingen av regeringens redogörelse för tillämpningen av lagen
            om särskild utlänningskontroll (skr. 1995/96:124) genomfört en
            fördjupad granskning av lagen och dess tillämpning. Utskottet
            har i samband med detta uttalat att det alltjämt finns behov av
            lagstiftning som ger utrymme för att ur landet avlägsna sådana
            utlänningar som bedöms som farliga med hänsyn till risken för
            internationella terroristhandlingar eller som utgör ett hot mot
            rikets säkerhet (bet. 1995/96:JuU18). Utskottet har vidare uttalat
            att de olika beslut om utvisning som regeringen har fattat under
            den granskade perioden måste bedömas som välgrundade liksom att
            handläggningen av ärendena från formell synpunkt har varit korrekt.
          </note>
          <note>
            Jag har vid två tidigare tillfällen i år svarat på frågor från
            Yvonne Ruwaida med i stort sett samma innehåll som denna interpellation.
            Jag vill nu bara tillägga följande.
          </note>
          <note>
            Som jag ser det bygger Yvonne Ruwaidas frågor delvis på missuppfattningar
            om de faktiska förhållandena, delvis på bristande kunskap om de
            aktuella bestämmelserna. Jag skall därför ytterligare en gång
            försöka förklara vissa grundläggande begrepp.
          </note>
          <note>
            En brottsutredning - förundersökning - här i Sverige bedrivs
            efter de bestämmelser som finns i svensk lagstiftning. Det är
            självklart utan betydelse vilken nationalitet den misstänkte har;
            det finns alltså inte några bestämmelser som ger utrymme för särbehandling
            av utländska medborgare. Jag anser mig därmed ha besvarat den
            sista av Yvonne Ruwaidas båda frågor i interpellationen.
          </note>
          <note>
            En begäran från ett land till ett annat om utlämning är ett led
            i det internationella samarbetet för att bekämpa brott. Förfarandet
            innebär att personer som misstänks för brott i ett annat land
            än där de befinner sig under vissa förutsättningar kan utlämnas
            till det andra landet. Det land som beviljar utlämning medverkar
            därmed till att lagföring kan ske. Brottsutredningen bedrivs därefter
            i det andra landet i enlighet med dess lagstiftning.
          </note>
          <note>
            De bägge förfaranden som jag nu har beskrivit är två olika former
            för beivrande av ett redan inträffat brott i syfte att lagföra
            den skyldige, antingen här i
          </note>
          <note>
            Sverige eller i ett annat land. Lagen om särskild utlänningskontroll
            däremot har ett helt annat syfte. Den syftar nämligen till att
            förebygga och förhindra att brott av en viss typ - s.k. terroristanknutna
            brott -
          </note>
          <note>
            skall inträffa. För att lagens bestämmelser skall kunna tillämpas
            krävs att det kan befaras att någon kommer att begå eller medverka
            till nu avsedda brott. I dessa fall kan inte en person straffas
            för brott, utan den rättsföljd som kan komma i fråga är att personen
            på grund av sin verksamhet inte längre bör få vistas i landet.
            Det skall alltså i varje enskilt fall föreligga en risk för terrorhandlingar.
          </note>
          <note>
            I de svar jag tidigare i år lämnat på liknande frågor från Yvonne
            Ruwaida framgår också att någon likställdhet aldrig kan bli aktuell
            mellan svenska medborgare och utländska medborgare vad gäller
            tilllämpningen av lagen om särskild utlänningskontroll eftersom
            lagen enbart gäller utländska medborgare.
          </note>
          <note>
            En utländsk medborgare har inte någon självklar rätt att vistas
            i Sverige, till skillnad från en svensk medborgare.
          </note>
          <note>
            Regeringens tillämpning av lagen står som bekant fortlöpande
            under riksdagens parlamentariska kontroll, och som jag redan har
            nämnt har justitieutskottet funnit att regeringens beslut har
            varit välgrundade.
          </note>
          <note>
            Vad Yvonne Ruwaida framfört ger inte anledning att göra en översyn
            av lagen om särskild utlänningskontroll. Jag kan även konstatera
            att justitieutskottet med anledning av ett motionsyrkande om förbättrad
            rättssäkerhet i lagen inte heller anser att något översynsbehov
            finns. Men självklart är det viktigt med en kontinuerlig utvärdering,
            främst för att kunna tillgodose rättssäkerheten för den enskilde.
          </note>
          <note type="speaker">
            Anf. 29 YVONNE RUWAIDA (mp)
          </note>
          <note>
            Fru talman! Tack för svaret, Laila Freivalds. Anledningen till
            att jag återkommer i den här frågan är att jag inte anser att
            jag har fått tillräckligt uttömmande svar tidigare. Men det beror
            också på att jag finner terroristlagen och den insyn vi har i
            säpo bristfälliga.
          </note>
          <note>
            Detta gör att man som medborgare ställer frågor.
          </note>
          <note>
            Terroristlagen gäller i dag bara utlänningar. En svensk medborgare
            kan inte underkastas dessa regler och förfaranden.
          </note>
          <note>
            Jag tog upp ett enskilt ärende som gällde Abdelkerim Deneche.
            Det gjorde jag därför att det är ett intressant ärende, som belyser
            just detta när man först försöker fälla en person via vanligt
            rättsväsende och när det inte lyckas använder terroristlagen.
            Jag ställer mig frågor, och därför tar jag upp denna fråga.
          </note>
          <note>
            I dag har de av säpo utpekade och misstänkta inget effektivt
            rättsmedel. Från min synpunkt är det ointressant om man är svensk
            medborgare eller inte - man skall ha ett effektivt rättsmedel
            för alla medborgare på denna jord. Bl.a. om man bor i Sverige
            och har uppehållstillstånd - och då har man ju rätt att vistas
            i Sverige - kan man underkastas andra regler och förfaranden än
            dem som gäller svenska medborgare, och det anser jag bryter både
            mot Europakonventionen om mänskliga rättigheter och även mot vissa
            bestämmelser i FN-konventionen.
          </note>
          <note>
            Jag anser att det finns brister i hur man tillämpar lagens bestämmelser
            om både anmälningsplikt och tvångsmedel. De redovisas inte tillräckligt
            mycket.
          </note>
          <note>
            Jag vet att även justitieutskottet tyckt att det finns för litet
            information. I det betänkande som vi skall diskutera i morgon
            om särskild utlänningskontroll konstaterar man att det inte alltid
            finns tillräckligt mycket uppgifter dokumenterade som ges till
            regeringen. Man visar på en brist, som visserligen Justitiedepartementet
            senare skall titta på.
          </note>
          <note>
            Jag tycker det är skrämmande att den här bristen på tillräcklig
            dokumentation när det gäller terroristlagen finns i dag i Sverige.
          </note>
          <note>
            I en bok av Göran Melander och Peter Nobel som heter Handbok
            i invandrarrätt konstaterar man att om någon fullbordat ett brott,
            försökt begå ett brott, förberett ett brott eller försökt medhjälpa
            till brott skall detta normalt sett medföra lagföring och straff
            enligt bestämmelser i brottsbalken. Utvisning, med stöd av terroristlagen,
            skall komma i fråga först efter avtjänat straff.
          </note>
          <note>
            Melander och Nobel påstår att det finns flera exempel på brottsmisstänkta
            som inte blivit lagförda i
          </note>
          <note>
            Sverige utan skyndsamt har utvisats som terrorister.
          </note>
          <note>
            Det här tycker jag är en tillämpning som är otillräcklig. Jag
            skulle vilja fråga justitieministern om hon känner till dessa
            fall som Melander och Nobel pekar på och om hon tycker att detta
            är rätt.
          </note>
          <note>
            Anf. 30 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! I Justitiedepartementet tar vi naturligtvis del av
            all den forskning och diskussion som sker kring det här ämnet.
            Det är en del av beredningen i samband med utvecklingen av den
            lagstiftning vi har. Det pågår som sagt en kontinuerlig översyn
            av rutinerna och förfarandena för att förbättra dessa, så att
            det underlag som ligger till grund för regeringens beslut och
            senare parlamentets utvärdering av detta blir så bra som möjligt.
            Vi fortsätter det arbetet.
          </note>
          <note type="speaker">
            Anf. 31 YVONNE RUWAIDA (mp)
          </note>
          <note>
            Fru talman! Tack för svaret. Som Laila Freivalds kanske har märkt
            är det här en fråga som jag tycker är väldigt angelägen från demokratisk
            synpunkt. Det är positivt att även Laila Freivalds anser att man
            skall jobba vidare med det här. Jag hoppas också att man kan göra
            det skyndsamt; annars kommer jag att återkomma här i plenum.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellationerna 1995/96:236 och
          </note>
          <note>
            237 om säkerhetspolisen
          </note>
          <note>
            Anf. 32 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Yvonne Ruwaida har frågat mig om säkerhetspolisens
            ekonomiska villkor och när det i
          </note>
          <note>
            Sverige kommer att tillsättas en kommission liknande
          </note>
          <note>
            Lundkommissionen i Norge. Jag återkommer strax till den sistnämnda
            frågan. Låt mig först bemöta några av påståendena om säkerhetspolisens
            anslag.
          </note>
          <note>
            Yvonne Ruwaida har bl.a. frågat hur det kommer sig att säkerhetspolisen
            har kunnat öka sina anslag med utgångspunkt från budgetåret 1989/90
            fram till innevarande budgetår. I anslutning härtill har hon också
            ställt vissa frågor om storleken på anslagen och om anledningen
            till att, såsom hon uttryckt det, det
          </note>
          <note>
            "verkliga" anslaget skulle vara hemligt.
          </note>
          <note>
            Jag vill understryka att säkerhetspolisen inte förfogar över
            några andra medel än dem som riksdagen beslutar skall ställas
            till dess förfogande. Och att säkerhetspolisens anslag är ett
            förslagsanslag innebär ingenting annat än att säkerhetspolisen
            kan få kompensation för de merutgifter till följd av löneökningar
            som belastat verksamheten under det löpande budgetåret. I det
            avseendet görs uppräkningen självfallet enligt samma principer
            som för andra statliga verksamheter.
          </note>
          <note>
            Den höjning av anslagen över tiden som Yvonne
          </note>
          <note>
            Ruwaida sökt påvisa genom sina exempel följer vad gäller uppräkning
            för övrigt samma mönster som för andra verksamheter.
          </note>
          <note>
            Det finns dock ett undantag. Den ökning som gjordes mellan budgetåren
            1992/93 och 1993/94 beror på att medel förts över från den öppna
            polisverksamheten till säkerhetspolisen. Anledningen till detta
            är att säkerhetspolisen tagit över betalningsansvaret för frågor
            som tidigare belastade den öppna polisverksamheten men som faktiskt
            utfördes av säkerhetspolisen - som ett exempel kan jag nämna livvaktsverksamheten.
          </note>
          <note>
            Yvonne Ruwaida undrar också hur det kommer sig att säkerhetspolisen
            just i besparingstider kunnat öka sitt anslag. Här vill jag framhålla
            att även säkerhetspolisen under innevarande budgetår haft att
            fullfölja ett besparingsbeting om 20 miljoner kronor, räknat på
            en tolvmånadersperiod. Detta har redovisats för riksdagen och
            underställts dess prövning i årets budgetproposition (prop. 1994/95:100,
            bil. 3, s. 33).
          </note>
          <note>
            Med detta vill jag gå över till att kort behandla
          </note>
          <note>
            Yvonne Ruwaidas fråga om när det i Sverige kommer att tillsättas
            en kommission liknande den norska
          </note>
          <note>
            Lundkommissionen.
          </note>
          <note>
            Verksamheten vid säkerhetspolisen är av naturliga skäl omgärdad
            av sekretess. I all verksamhet som omgärdas av sekretess är det
            särskilt viktigt med demokratisk förankring och välutvecklade
            instrument för insyn och kontroll. Varje år fastställer därför
            regeringen riktlinjer för säkerhetspolisens verksamhet, efter
            det att överläggningar med ledarna för de partier som är representerade
            i Utrikesnämnden hållits. Vidare skall Rikspolisstyrelsens styrelse,
            där det ingår parlamentariker, nära följa verksamheten vid säkerhetspolisen
            och se till dessa riktlinjer följs. Styrelsen skall också årligen
            rapportera till regeringen hur riktlinjerna följs.
          </note>
          <note>
            Härutöver står verksamheten vid säkerhetspolisen självklart under
            samma kontroll som annan offentlig verksamhet. För att bara nämna
            ett exempel: Den kontrollfunktion under riksdagen som utövas genom
            riksdagens ombudsmän gäller även för säkerhetspolisen. JO har
            naturligtvis rätt till full insyn i säkerhetspolisens verksamhet
            och kan ta upp frågor till behandling både på eget initiativ och
            efter anmälan.
          </note>
          <note>
            Den civila säkerhetstjänsten - liksom den militära
          </note>
          <note>
            - har i Sverige granskats och utretts vid flera olika tillfällen.
            Efter andra världskrigets slut granskades den underrättelseverksamhet
            som bedrivits under kriget av en parlamentarisk kommission, Sandlerkommissionen.
            Upphov till olika utredningar och granskningar gav också Wennerströmaffären
            år 1963,
          </note>
          <note>
            IB-affären år 1973 och "sjukhusspionen" år 1975.
          </note>
          <note>
            Efter Wennerströmaffären tillsattes bl.a. en parlamentarisk kommission
            som fick till uppgift att utarbeta principiella riktlinjer för
            handläggning av säkerhetsfrågor. Kommissionens betänkande ledde
            fram till att nya bestämmelser om personalkontroll beslutades
            år
          </note>
          <note>
            1969. I personalkontrollkungörelsen togs bl.a. in en bestämmelse
            om rätten för den särskilda polisverksamheten - säpo - att föra
            polisregister. I bestämmelsen föreskrivs också att anteckning
            i registret inte får göras enbart av det skälet att någon genom
            tillhörighet till en organisation eller på annat sätt gett uttryck
            för en politisk uppfattning. Bestämmelsen knyter an till förbudet
            mot åsiktsregistrering i 2 kap. 3 § regeringsformen, som innebär
            att anteckningar om medborgare i allmänna register inte utan deras
            samtycke får grundas enbart på deras politiska åskådning.
          </note>
          <note>
            Sist men inte minst vill jag i detta sammanhang nämna den totala
            översyn av säkerhetspolisens inriktning, organisation och verksamhet
            som Säpokommittén på regeringens uppdrag företog under åren
          </note>
          <note>
            1987-1990. Kommittén granskade bl.a. säpos registerföring och
            dess arbetsmetoder.
          </note>
          <note>
            Säporegistret är ett polisregister i polisregisterlagens mening.
            Detta innebär att de begränsningar för anteckning om uppgifter
            som gäller enligt den lagen -
          </note>
          <note>
            nämligen att innehållet får avse endast sådana uppgifter som
            är nödvändiga för att polisen skall kunna förebygga och uppdaga
            brott samt fullgöra sin verksamhet i övrigt - gäller även för
            säkerhetspolisen.
          </note>
          <note>
            Som Yvonne Ruwaida känner till är polisregisterlagstiftningen
            för närvarande föremål för översyn. Denna omfattar även säkerhetspolisens
            register. Vad gäller säkerhetspolisens register har utredaren
            att förutsättningslöst överväga hur registret kan bli mer tillgängligt
            för allmänheten.
          </note>
          <note>
            Uppgifter ur säkerhetspolisens register används bl.a. som beslutsunderlag
            i vissa anställningsärenden enligt det tidigare nämnda personalkontrollförfarandet.
            Den 1 juli i år ersätts personalkontrollkungörelsen av en ny lag
            - säkerhetssyddslagen. Samtidigt inrättas den nya registernämnden.
            Som jag nyss nämnde måste den sekretess som omgärdar säkerhetspolisens
            verksamhet kompenseras med olika kontroll- och insynsåtgärder.
            Mycket av detta finns redan, men det hindrar inte att ytterligare
            åtgärder vidtas för att förbättra och förstärka allmänhetens tilltro
            till säkerhetspolisen, kanske framför allt när det gäller säkerhetspolisens
            registerföring.
          </note>
          <note>
            Den nämnd som nu inrättas skall bl.a. ha till uppgift att pröva
            om ett utlämnande av uppgifter ur polisregister skall ske till
            den som beslutat om registerkontroll beträffande blivande arbetstagare
            eller uppdragstagare. Den nya ordningen liknar den gamla, men
            med den förändringen att denna från polisen fristående nämnd bestående
            av lekmän och jurister skall pröva frågan om utlämnande av uppgifter
            ur polisregister, och inte Rikspolisstyrelsens styrelse, som har
            denna uppgift för närvarande. Med detta stärks den parlamentariska
            insynen i säkerhetspolisens verksamhet än mer.
          </note>
          <note>
            Med andra ord - jag hoppas att jag genom denna redogörelse kunnat
            åskådliggöra för Yvonne Ruwaida att vi i Sverige redan gjort den
            granskning av säkerhetstjänsten som nu företagits i Norge. Enligt
            min mening är insynen i och den demokratiska kontrollen av säkerhetspolisen
            tryggad genom alla de åtgärder jag här redovisat.
          </note>
          <note type="speaker">
            Anf. 33 YVONNE RUWAIDA (mp)
          </note>
          <note>
            Fru talman! Tack för svaret, Laila Freivalds. Jag tänker börja
            med uppgifterna om anslag till säpo. Jag har fått reda på att
            de verkliga anslagen skall vara nästan dubbelt så stora som förslagsanslagen.
            Jag skriver också det i min interpellation, men jag har inte fått
            något svar på om denna uppgift stämmer eller inte. Jag skulle
            gärna vilja ha ett direkt ja- eller nejsvar. Annars skulle jag
            vara tacksam om justitieministern kunde redovisa de verkliga anslagen,
            t.ex. för föregående budgetår.
          </note>
          <note>
            Sedan vill jag gå över till säpos arbetsuppgifter.
          </note>
          <note>
            Jag har läst i en artikel där säpochefen blev intervjuad att
            han ser miljöaktivister som ett av de nya hoten och som en av
            de uppgifter säpo kommer att jobba med.
          </note>
          <note>
            Jag vill gärna att justitieministern kommenterar detta.
          </note>
          <note>
            Jag vill fråga henne direkt om hon anser att miljöaktivister
            är ett nytt hot som säpo skall granska.
          </note>
          <note>
            Jag går sedan över till granskningen av säpo. För mig är det
            väldigt viktigt att man kan göra en väldigt grundlig granskning
            av säpos verksamhet. Man bör inte bara titta på lagstiftning och
            hur den tillämpas utan gå in i enskilda fall. Mycket av det som
            har gjorts i Sverige när det gäller granskning gäller massmedialt
            redan kända företeelser: IB-affären eller
          </note>
          <note>
            Wennerströmaffären. Man har väldigt sällan tittat på enskilda
            okända fall och sedan haft en redogörelse för alla parlamentariker
            här i riksdagen. Skulle Laila
          </note>
          <note>
            Freivalds kunna tänka sig att göra detta?
          </note>
          <note>
            Vi har följt debatten om Torgny Segerstedt och säpoarkiven, t.ex.
            Man har kunnat konstatera att säpo har haft en viss typ av samarbete
            med nazister under andra världskriget. Det gjordes en granskning
            -
          </note>
          <note>
            Sandlerkommissionen. Jag betvivlar att den var riktigt neutral,
            om man tänker på de stämningar som fanns vid den tiden. Jag skulle
            faktiskt önska att man kunde göra en ny granskning.
          </note>
          <note>
            Det finns forskare i Sverige, bl.a. Heléne Lööw, som påstår att
            säpo har förstört delar av de arkiv som rör just samarbetet med
            nazister under andra världskriget, vilket både är oroande och
            väldigt sorgligt. Då kan vi inte få reda på vår historia, vilket
            är väldigt viktigt.
          </note>
          <note>
            Justitieministern nämnde registernämnden. Jag vet inte hur den
            skall sammansättas. Jag hoppas att den skall sammansättas så att
            det verkligen blir parlamentarisk insyn och att varje parti får
            en representant i registernämnden, förutom en del jurister. Jag
            skulle vilja fråga Laila Freivalds om hon kan tänka sig att ha
            en sådan sammansättning på registernämnden.
          </note>
          <note>
            Anf. 34 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! När det gäller säkerhetspolisens anslag kan jag bara
            upprepa det jag sade i mitt svar. Kan det bli tydligare? Jag vill
            understryka att säkerhetspolisen inte förfogar över några andra
            medel än dem som riksdagen beslutat skall ställas till säkerhetspolisens
            förfogande.
          </note>
          <note>
            När det gäller säkerhetspolisens uttalande om miljöaktivister
            vill jag naturligtvis inte gå in och tala om vad man har menat.
            Säkerhetspolisen har knappast intresse av miljöaktivister i allmänhet.
            Det som säkerhetspolisen har att göra i anslutning till den typen
            av verksamhet skall naturligtvis ha teckning i den lagstiftning
            vi har och det uppdrag som säpo har.
          </note>
          <note>
            När det gäller granskningen av säpo är det riktigt att många
            av de stora utredningar som har gjorts har utgått ifrån en enskild
            händelse. Det har föranlett en granskning. Den granskning som
            då har genomförts har givetvis gällt hela verksamheten. Den har
            därefter också redovisats även till parlamentet.
          </note>
          <note>
            Jag måste erkänna att jag inte kommer ihåg hur registernämndens
            sammansättning skulle vara, men det finns ju i riksdagens dokument.
          </note>
          <note type="speaker">
            Anf. 35 YVONNE RUWAIDA (mp)
          </note>
          <note>
            Fru talman! Om jag först går in på frågan om miljöaktivister
            kan jag säga att jag vet att det finns de som tror att miljöaktivister
            kan bli ett hot i framtiden, därför att de t.ex. kan syssla med
            civil olydnad och göra skada. Man skall bygga i anslutning till
            Dennispaketet. Miljöaktivisterna kanske skadar en del material
            som man jobbar med. Säpo kanske befarar att de kommer att delta
            i andra aktiviteter där de skadar en person.
          </note>
          <note>
            Om det finns misstankar om att dessa personer kommer att göra
            någonting som i ett senare skede är olagligt - säpochefen säger
            ju själv att han ser miljöaktivisterna som ett nytt hot - kommer
            man kanske att granska. Det är väldigt obehagligt om säkerhetspolisen
            i Sverige kommer att granska människor därför att man befarar
            att de gör någonting som är olagligt. Jag vet inte vad säpochefen
            menade med sitt uttalande.
          </note>
          <note>
            Det kanske Laila Freivalds kan återkomma med. Om hon pratar med
            honom någon gång kan hon väl ta reda på vad han egentligen menade.
          </note>
          <note>
            När det gäller granskning av säpo i allmänhet tror jag att Laila
            Freivalds och jag har helt olika inställning. Jag anser att vi
            skulle behöva en granskning av den typ som Lundkommissionen gjorde
            i Norge. Man gick in i enskilda icke-kända fall och försökte titta
            på vad som har hänt förutsättningslöst - inte för att anklaga
            eller gå till doms, utan för att faktiskt få veta för att sedan
            kunna förbättra verksamheten.
          </note>
          <note>
            När det gäller anslagen svarar Laila Freivalds att det är riksdagen
            som beslutar. Jag vill ha ett förtydligande: Är det så att säpo
            de senaste budgetåren inte har fått ett enda öre mer än vad vi
            har beslutat här i riksdagen? Kan man redovisa pengar man har
            fått för löneökningar i efterhand, så att vi vet exakt hur mycket
            säpo har fått?
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1995/96:257 om gemensam vårdnad
          </note>
          <note>
            Anf. 36 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Andreas Carlgren har frågat mig om regeringen är
            beredd att föreslå en lagändring som bygger på principen att gemensam
            vårdnad blir det enda juridiska vårdnadsbegreppet.
          </note>
          <note>
            Regler om vårdnad finns i 6 kap. föräldrabalken.
          </note>
          <note>
            Frågor om vårdnad och umgänge skall alltid avgöras efter vad
            som är bäst för barnet. Vårdnaden om barnet handlar alltså inte
            om att skapa rättvisa mellan föräldrarna eller jämställdhet mellan
            könen.
          </note>
          <note>
            Döms det till äktenskapsskillnad mellan föräldrarna är utgångspunkten
            att barnet även efter skilsmässan står under föräldrarnas gemensamma
            vårdnad. Om en av föräldrarna begär att den gemensamma vårdnaden
            skall upplösas kan domstolen vägra detta om det är bäst för barnet
            att den gemensamma vårdnaden består.
          </note>
          <note>
            Men det krävs att den som begärt upplösning till sist ändå förklarar
            att han eller hon inte motsätter sig att den gemensamma vårdnaden
            består.
          </note>
          <note>
            De regler som jag nu har redogjort för gäller också om föräldrarna
            inte är gifta med varandra men ändå har gemensam vårdnad. Utgångspunkten
            är alltså även i det fallet att den gemensamma vårdnaden skall
            bestå, om föräldrarna separerar.
          </note>
          <note>
            Är bara en av föräldrarna vårdnadshavare kan vårdnaden bli gemensam,
            om föräldrarna är ense.
          </note>
          <note>
            Domstolen kan också besluta om gemensam vårdnad på talan av enbart
            den ena föräldern, om det är bäst för barnet och den som är ensam
            vårdnadshavare inte motsätter sig gemensam vårdnad. På det sättet
            kan vårdnaden bli gemensam efter att sambor har separerat, även
            om en av föräldrarna hade ensam vårdnad före separationen.
          </note>
          <note>
            Som Andreas Carlgren anför i sin interpellation har barn behov
            av nära och goda relationer till båda sina föräldrar även om föräldrarna
            bor isär. Föräldrabalkens regler om vårdnad och umgänge bygger
            på den uppfattningen. Gemensam vårdnad är i de flesta fall att
            föredra framför ensam vårdnad.
          </note>
          <note>
            Huvudregeln i föräldrabalken är också, som framgått, att vårdnaden
            skall fortsätta att vara gemensam även efter att föräldrarna har
            separerat.
          </note>
          <note>
            Gemensam vårdnad är ett viktigt inslag i den utveckling som har
            skett mot en starkare betoning på barnets intresse, och möjligheterna
            till gemensam vårdnad även i de fall föräldrarna inte bor tillsammans
            har utvidgats successivt. Enligt den senaste statistiken fortsätter
            den gemensamma vårdnaden efter en skilsmässa i över 80 % av fallen.
          </note>
          <note>
            Frågor om vårdnad har nyligen övervägts av
          </note>
          <note>
            Vårdnadstvistutredningen i betänkandet Vårdnad, boende och umgänge
            (SOU 1995:79). För att ytterligare betona den gemensamma vårdnaden
            föreslår utredningen bl.a. att domstolarna mot en förälders vilja
            skall kunna vägra att upplösa den gemensamma vårdnaden eller förordna
            om gemensam vårdnad.
          </note>
          <note>
            Förutsättningen skall vara att gemensam vårdnad är bäst för barnet.
            Förslaget innebär bl.a. att fadern kan få del i vårdnaden i de
            fall där modern är ensam vårdnadshavare, även om modern motsätter
            sig det.
          </note>
          <note>
            Som Andreas Carlgren vet har också regeringens s.k. pappagrupp
            behandlat frågan om gemensam vårdnad (Ds 1995:2); Andreas Carlgren
            ingick själv i gruppen. Pappagruppen föreslår att endast gemensam
            vårdnad skall finnas som juridiskt vårdnadsbegrepp och att gemensam
            vårdnad skall gälla automatiskt alltifrån det att faderskapet
            fastställts.
          </note>
          <note>
            Också Vårdnadstvistutredningen tog upp frågan om automatisk gemensam
            vårdnad från barnets födelse för föräldrar som inte är gifta med
            varandra. Utredningen stannade för sin del för att den nuvarande
            ordningen bör behållas, dvs. att modern är ensam vårdnadshavare
            om inte föräldrarna gemensamt anmäler att de vill ha gemensam
            vårdnad.
          </note>
          <note>
            Såväl Vårdnadstvistutredningens betänkande som de här aktuella
            delarna av Pappagruppens slutrapport har remissbehandlats. Förslagen
            bereds för närvarande i Justitiedepartementet. Arbetet är inriktat
            på att en lagrådsremiss skall kunna presenteras under senhösten
          </note>
          <note>
            1996 eller tidigt år 1997.
          </note>
          <note>
            Jag är inte beredd att föregripa resultatet av beredningen. Några
            synpunkter vill jag dock framhålla redan nu.
          </note>
          <note>
            Huvudregeln i föräldrabalken är alltså redan i dag att vårdnaden
            om barnet skall vara gemensam efter en skilsmässa. Jag anser att
            det finns goda skäl att ytterligare öka möjligheterna till gemensam
            vårdnad. Men det är inte lämpligt att helt utmönstra möjligheten
            till ensam vårdnad. Som Andreas Carlgren själv anför finns det
            fall där en förälder är olämplig som vårdnadshavare, t.ex. på
            grund av att han eller hon har förgripit sig mot barnet. Det kan
            också vara så att konflikten mellan föräldrarna är så svår och
            djup att det är omöjligt för dem att samarbeta i frågor som rör
            barnet. Även i sådana fall kan det vara bäst för barnet att en
            av föräldrarna är ensam vårdnadshavare.
          </note>
          <note>
            Men normalt är det bäst med gemensam vårdnad.
          </note>
          <note>
            Därför bör det finnas regler som underlättar användning av gemensam
            vårdnad. Sedan år 1991 skall s.k.
          </note>
          <note>
            samarbetssamtal erbjudas alla föräldrar som står i begrepp att
            separera. Samarbetssamtalen har visat sig värdefulla, och det
            finns anledning att lyfta fram dem.
          </note>
          <note>
            Reglerna bör vidare vara så utformade att de underlättar för
            föräldrar att ha gemensam vårdnad även när de inte bor tillsammans.
            En möjlighet är - som föreslagits av Vårdnadstvistutredningen
            - att införa regler om att domstolen skall kunna besluta i frågor
            om umgänge och boende även när föräldrarna har gemensam vårdnad
            om sitt barn. Detta är inte möjligt med dagens regler.
          </note>
          <note>
            Till sist måste man komma ihåg att man inte kan förlita sig blint
            på ett visst begrepp eller en viss modell. För de flesta barn
            är det viktigaste att ha en bra kontakt med både mamma och pappa
            och att slippa svåra konflikter mellan föräldrarna. Varje förälder
            har ett ansvar för detta, oavsett om han eller hon bor tillsammans
            med barnet och oavsett vårdnadsform.
          </note>
          <note type="speaker">
            Anf. 37 ANDREAS CARLGREN (c)
          </note>
          <note>
            Fru talman! Jag vill tacka justitieministern för svaret. På en
            gång vill jag ta upp det som vi är ense om, dvs. att barnets behov
            är den viktigaste utgångspunkten. Det här är inte i första hand
            en jämställdhetsfråga utan en fråga om vad som är viktigt för
            barnen.
          </note>
          <note>
            Jag tror att vi i dag blir alltmer medvetna om hur oerhört viktigt
            det är för barn att ha en nära och vardaglig kontakt med bägge
            sina föräldrar. Det viktiga är just att det är en vardaglig kontakt.
            Det är lätt att missbruka ordet umgänge och tro att det handlar
            om att det är likvärdigt att barnet gör allt det roliga med den
            ena föräldern och tar striderna med den andra.
          </note>
          <note>
            Men jag tror inte att det är så. Jag tror att vi möter varandra
            som barn och förälder också de gånger när vi tvingas nöta vardagen
            med varandra.
          </note>
          <note>
            Jag tror att många barn växer upp med ett gapande tomrum. Först
            efteråt förstår de att de har upplevt en oerhörd saknad efter
            pappa; det är oftast pappan som man förlorar kontakten med. Många
            vuxna använder nog en viktig del av sitt vuxenliv åt att försöka
            komma över denna saknad.
          </note>
          <note>
            Det är naturligtvis också oerhört smärtsamt för fäder att förlora
            kontakten med sina barn. Anledningen till att man så lätt gör
            det är att det finns en svårighet att känna sig tillräckligt trygg
            i föräldrarollen. Det är svårare att fullt ut ta del av ett land
            om man bara har uppehållstillstånd och inte medborgarskap. Problemet
            för många fäder är att de inte känner att de har ett medborgarskap
            i sin fadersroll. Möjligen känner de att de har ett uppehållstillstånd.
          </note>
          <note>
            Det är därför ett bra besked från justitieministern att man nu
            förbereder den proposition som vi väntar på. Jag menar att den
            brådskar. Det är också bra att justitieministern har som utgångspunkt
            att möjligheterna till gemensam vårdnad skall öka ytterligare.
          </note>
          <note>
            Företrädare för alla partier här i riksdagen har skrivit under
            en motion som just går ut på att gemensam vårdnad skall vara det
            enda juridiska vårdnadsbegreppet. Jag hoppas därför att justitieministern
            känner trycket i den här frågan.
          </note>
          <note>
            Jag har ytterligare ett par frågor som jag tycker är värda att
            ta upp med justitieministern.
          </note>
          <note>
            Den första handlar om att gemensam vårdnad automatiskt borde
            gälla. Justitieministern har i sitt svar en del formuleringar
            som antyder att detta skulle vara mer självklart om ett äktenskap
            upplöses än om ett samboförhållande upplöses. Detta är ett litet
            gammaldags synsätt som finns kvar i samhället. Men faderskapet
            kan inte vara mindre i ett samboförhållande än i ett äktenskap.
            Om barnets utgångspunkt är viktigast måste det vara angeläget
            att stärka barnets rätt att få uppleva bägge sina föräldrar i
            en gemensam vårdnad.
          </note>
          <note>
            Jag tror att det som vi i Pappagruppen föreslog är viktigt, dvs.
            att huvudregeln skall vara gemensam vårdnad när faderskapet är
            fastställt.
          </note>
          <note>
            Den andra frågan som jag vill ta upp är att det måste vara rimligt
            att upphäva det veto som i dag finns. Justitieministerns svar
            bekräftar att den ena föräldern har ett veto. Den kan säga nej,
            och då blir det ingen gemensam vårdnad. Är justitieministern beredd
            att på allvar överväga Vårdnadstvistutredningens förslag om att
            man skall kunna besluta om gemensam vårdnad även mot den ena förälderns
            vilja?
          </note>
          <note>
            Anf. 38 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Först vill jag säga att jag helt delar
          </note>
          <note>
            Andreas Carlgrens uppfattning, att vad vi på olika sätt måste
            försöka åstadkomma är just att båda föräldrarna har en vardaglig
            kontakt med sina barn, även om de inte bor tillsammans. Jag delar
            helt uppfattningen att söndagspappor inte är några riktiga pappor.
            Framför allt får inte barnen tillräcklig kontakt med den förälder
            som de bara träffar vid högtidliga tillfällen.
          </note>
          <note>
            Det är väldigt svårstyrt för oss politiker att åstadkomma denna
            kontakt. Men vi kan åtminstone se till att regelverket inte motverkar
            en utveckling i den riktningen.
          </note>
          <note>
            När det gäller frågan om det finns anledning att i princip göra
            skillnad mellan gemensam vårdnad när det handlar om upplösning
            av äktenskap eller upplösning av samboförhållande håller jag med
            Andreas
          </note>
          <note>
            Carlgren, det gör det inte. Det måste vara utgångspunkten för
            vårt resonemang.
          </note>
          <note>
            Beträffande frågan om upphävande av vetot utgår vi i vårt arbete
            från att vi skall utvidga möjligheterna till gemensam vårdnad.
            Men som jag markerade i mitt anförande måste det finnas situationer
            där den uppslitande konflikt som finns mellan föräldrarna kanske
            tar sig uttryck i att man utnyttjar en möjlighet att säga nej.
            Även den situationen måste bedömas med utgångspunkt från barnets
            bästa.
          </note>
          <note type="speaker">
            Anf. 39 ANDREAS CARLGREN (c)
          </note>
          <note>
            Fru talman! Jag tycker att det är ett mycket bra besked att justitieministern
            vill jämställa förhållandena när det gäller samboskaps och äktenskaps
            upplösning.
          </note>
          <note>
            Det är ett mycket bra besked.
          </note>
          <note>
            Självklart är detta svårstyrt för oss politiker. Vi kan inte
            styra människors liv. Men de regler som finns i dag menar jag
            styr människors liv. Det påverkar oerhört många barn på ett som
            jag tror negativt sätt. Så länge som vetoförhållandet finns kan
            den ena föräldern istadigt vägra gemensam vårdnad och på det sättet
            skydda sitt eget liv och mycket man vill förverkliga i sitt eget
            liv. Men det sker inte med utgångspunkt från vad barnets liv faktiskt
            behöver.
          </note>
          <note>
            Jag tror att det även i svåra relationer många gånger kan vara
            lättare för ett barn att ha upplevt detta, att ha tagit del av
            det och kunnat bearbeta det med en verklighet som finns nära,
            så att det inte är någonting som man bara tvingas lämna till ett
            tomrum av fantasier. Sådant som man efteråt i livet försöker förstå,
            där mycket bara har lämnats under tystnad.
          </note>
          <note>
            Det som justitieministern tog upp i slutet av sin replik berör
            min tredje fråga. Vi är överens om att det naturligtvis finns
            situationer där man inte kan ha gemensam vårdnad. Det är, som
            jag nämnde i min interpellation, t.ex. i ett läge där en av föräldrarna
            har förgripit sig på barnet eller där det förekommer våld av olika
            slag. Självklart.
          </note>
          <note>
            Däremot menar jag att det är ett stort steg från det till att
            säga att också en djup konflikt mellan föräldrarna i sig skall
            vara en anledning. Med det riskerar ju samhället att uppmuntra
            dem som vill gräva skyttegrav. Risken är just att den förälder
            som vill lämna ett gammalt liv bakom sig utnyttjar barnet i ett
            spel, där man har anledning att gräva skyttegraven så djup som
            möjligt därför att det ger möjlighet att få lämna det gamla bakom
            sig.
          </note>
          <note>
            Men barnet kan aldrig lämna det gamla bakom sig.
          </note>
          <note>
            För barnet följer det tidigare livet hela tiden med.
          </note>
          <note>
            Risken är bara att föräldrarna lämnar barnet i detta stora svall
            som de själva har grävt mellan sig. Där menar jag att det väl
            ändå inte kan vara rimligt att uppmuntra konflikter mellan föräldrar
            genom att låta dem vara ett skäl till att upphäva gemensam vårdnad.
          </note>
          <note>
            De kan vara så grava och så grova att det av andra anledningar
            finns skäl, om t.ex. en förälder har förgripit sig, men konflikten
            i sig riskerar att gå ut över barnet.
          </note>
          <note>
            Jag vill be justitieministern att svara på om hon är beredd att
            också där allvarligt överväga att gå ett steg ytterligare i den
            riktning som Vårdnadstvistutredningen och Pappagruppen har diskuterat.
          </note>
          <note>
            Anf. 40 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det är naturligtvis en av de frågor som vi måste
            överväga närmare i samband med lagarbetet, den och flera andra
            av samma svårighetsgrad.
          </note>
          <note>
            Vi får väl se vad vi kommer fram till.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1995/96:217 om miljökonsekvensbeskrivningar
            för vägbyggen i
          </note>
          <note>
            Stockholms län
          </note>
          <note>
            Anf. 41 Kommunikationsminister INES
          </note>
          <note>
            UUSMANN (s)
          </note>
          <note>
            Fru talman! Gudrun Lindvall har frågat mig dels om jag är beredd
            att låta utveckla de fördjupade miljöprövningarna som har gjorts
            för delar av Dennispaketet i Stockholms stad så att metoden kan
            tillämpas för nya och icke igångsatta vägprojekt, dels om jag
            är beredd att se över lagstiftningen kring MKB i enlighet med
            RRV:s förslag.
          </note>
          <note>
            Bakgrunden till frågan är att RRV har studerat hur miljökonsekvensbeskrivningar
            används i beslutsprocessen för bl.a. vägbyggen.
          </note>
          <note>
            Utbyggnaden av nya vägar inom ramen för Dennispaketet sker med
            tillämpning av gällande lagstiftning. Det innebär för Vägverkets
            del att verket skall utarbeta och fastställa vägarbetsplaner eller
            i övrigt söka de tillstånd som krävs för att ett vägbygge skall
            kunna påbörjas. Samma krav på underlag för att erhålla erforderliga
            tillstånd gäller i Dennispaketet som för väginvesteringar i övriga
            delar av landet. Särlösningar för Dennispaketets vägleder är inte
            aktuellt.
          </note>
          <note>
            När det gäller frågan om översyn av lagstiftningen kring MKB
            är det en fråga för Miljöbalksutredningen som har i uppdrag att
            lägga fram förslag till en samlad miljölagstiftning i en miljöbalk.
          </note>
          <note type="speaker">
            Anf. 42 GUDRUN LINDVALL (mp)
          </note>
          <note>
            Fru talman! Jag får tacka så mycket för svaret.
          </note>
          <note>
            Anledningen till den här interpellationen är alltså den översyn
            av miljökonsekvensbeskrivningar som Riksrevisionsverket har gjort.
            MKB i praktiken, heter den.
          </note>
          <note>
            Det är en läsning som leder till eftertanke.
          </note>
          <note>
            Här slår man nämligen fast att miljökonsekvensbeskrivningar inte
            alls är vad de borde vara. Man säger att motstående intressen
            engageras för sent i miljökonsekvensbeskrivningsprocessen. Det
            brister i granskningen. Det brister i effektbeskrivningarna.
          </note>
          <note>
            Alternativen saknas, vilket ofta har påtalats av sådana som kanske
            anser annorlunda än Vägverket.
          </note>
          <note>
            Man säger också att väghållningsplanerna uppfattas som hinder
            för alternativ. Man säger att MKB-
          </note>
          <note>
            dokumenten är subjektiva. Det är också mycket allvarlig kritik.
            Man säger att MKB saknar en fungerande erfarenhetsåterföring.
            Man säger att det finns små möjligheter att korrigera en dålig
            MKB, vilket jag tycker är mycket allvarligt. Vi kan ibland se
            att vi får
          </note>
          <note>
            MKB som är mycket fattiga.
          </note>
          <note>
            Man säger också att MKB spelar en underordnad roll i beslutsprocessen
            och som beslutsunderlag, vilket får mig att återknyta till en
            interpellationsdebatt som jag har haft med Ines Uusmann tidigare
            beträffande väg 57 genom Mölnbo. Det var precis det här som de
            som kritiserade MKB:n sade.
          </note>
          <note>
            Man påpekar att Vägverket är både exploatör och
          </note>
          <note>
            MKB-författare. Det är naturligtvis tveksamt om det skall vara
            så, eftersom man har ett intresse i hur
          </note>
          <note>
            MKB-processen och framför allt produkten kommer att se ut.
          </note>
          <note>
            Man säger att beslutsprocessen inte är anpassad till MKB-förfarande,
            och man säger att motstående intressen inte har någon reglerad
            ställning i MKB-
          </note>
          <note>
            processen.
          </note>
          <note>
            Det här är mycket allvarlig kritik och innebär att vi måste se
            över hur MKB fungerar. Det borde innebära att vi tar en liten
            andhämtningspaus nu och funderar på de vägprojekt som just skall
            sättas i gång.
          </note>
          <note>
            Hur ser MKB:n ut för dem? Skulle man kanske komplettera en hel
            del av de MKB som har fastslagits och se över om de verkligen
            är så pass bra som de borde vara.
          </note>
          <note>
            Den fråga som jag har ställt gällde egentligen inte bara Dennispaketet.
            När det gäller Dennis kan vi se att det finns vissa överenskommelser
            där Socialdemokraterna och Miljöpartiet tillsammans har en majoritet,
            ibland också tillsammans med Vänstern, där man har kommit överens
            om att göra en fördjupad MKB
          </note>
          <note>
            innan man sätter i gång vissa delar av Dennispaketet.
          </note>
          <note>
            Men det finns många andra projekt där så inte är fallet, i Stockholms
            län t.ex. I min hemkommun har vi
          </note>
          <note>
            Saltsjöbron, vi har väg 57 och vi har den vägdragning som är
            tänkt att gå söderut från Nynäshamn.
          </note>
          <note>
            Det finns många fler i Stockholms län och säkert många fler i
            landet där vi skall sätta i gång vägprojekt trots att Riksrevisionsverket
            kan konstatera att många av dem antagligen har bristande MKB.
            Jag menar att det ändå borde kännas litet obehagligt som minister
            att veta att det kanske darrar. Mycket av kritiken som har framförts
            i många av de här projekten kanske kommer att visa sig vara riktig
            om man gör en litet mer fördjupad MKB.
          </note>
          <note>
            Skulle det då inte vara lämpligt, statsrådet, att fundera på
            om vi skulle göra litet fördjupade MKB på en del av de här projekten
            innan de kommer i gång, försöka förbättra den process som så många
            har kritiserat? De som har kritiserat har faktiskt fått rätt i
            och med översynen. Det är det frågan gäller, inte bara
          </note>
          <note>
            Dennispaketet. Naturligtvis skulle det vara roligt att även där
            få fördjupad MKB för fler av projekten än
          </note>
          <note>
            Norra och Södra länken, som man har kommit överens om i Stockholms
            läns landsting att göra.
          </note>
          <note>
            Men jag undrar: Skulle det inte kännas skönt att veta att de
            projekt som vi sätter i gång nu, som ofta är ganska stora, faktiskt
            har en MKB som kommer att vara av den kvalitet som vi kommer att
            kräva i framtiden? Kan man inte tänka sig att man kompletterar
          </note>
          <note>
            MKB:n för de projekt som skall i gång nu?
          </note>
          <note>
            Anf. 43 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Den bruna rapport som jag håller i min hand och
            som kom i början av detta år kommer att formellt överlämnas till
            Miljöbalksutredningen för att det som finns i rapporten skall
            kunna analyseras vad gäller det som hänger ihop med vattenlagen
            och
          </note>
          <note>
            MKB-bestämmelserna. Eventuellt kommer man sedan att ta in detta
            i de förslag man sedan lägger fram för att få fram en ny miljöbalk.
            Sedan kan det naturligtvis i sin tur medföra konsekvenser för
            och ändringar i väglagen, men vi kan inte börja med att förändra
            väglagen utan måste ta det i den här ordningen med
          </note>
          <note>
            Miljöbalksutredningen.
          </note>
          <note>
            Samtidigt är det viktigt att komma ihåg att det också har hänt
            en del saker utan den här rapporten.
          </note>
          <note>
            Innan rapporten från Riksrevisionsverket kom gav
          </note>
          <note>
            Vägverket ut en handbok som heter Miljökonsekvensbeskrivningar
            för vägar. Den tar upp väldigt mycket av de saker som Gudrun Lindvall
            nu beskriver och som också beskrivs i Riksrevisionsverkets rapport.
          </note>
          <note>
            Jag vill också påstå att Vägverket på senare år har visat att
            man har höga ambitioner när det gäller att använda miljökonsekvensbeskrivningar
            i vägplaneringen i de tidiga skedena. Det är ju det vi talar om:
          </note>
          <note>
            För att få fram alternativ måste man titta på de tidiga skedena.
            Det är då de reella påverkansmöjligheterna för allmänheten finns.
            På slutet är det sakägarna som har möjligheterna, och det är en
            annan sak.
          </note>
          <note>
            Tyvärr har man inte sagt ett ljud om att den här handboken faktiskt
            finns i Riksrevisionsverkets rapport. Dessutom har de projekt
            som man där har analyserat varit av äldre modell. Jag menar därför
            att man, trots att det här inte formellt har ändrats, har kommit
            en bra bit på väg. Man arbetar i stor utsträckning i den anda
            som jag tror att både Gudrun Lindvall och jag tycker att man skall
            arbeta i. Inom de nya projekt som man nu jobbar med inom Vägverket
            har man en helt annan syn på att alternativ skall komma in och
            också bli kända för allmänheten.
          </note>
          <note>
            När det gäller Dennispaketet och de väginvesteringar som sker
            där vill jag avslutningsvis säga att det är ett oerhört stort
            projekt med stora investeringar.
          </note>
          <note>
            Man får komma ihåg att det är en sak när man arbetar med väldigt
            stora projekt som berör stora områden och en annan sak när det
            gäller 200 meter vägstump ute i skogen. Det gäller att vara realistisk.
            Jag tror att vi är överens om att det är oerhört viktigt i de
            stora projekten att hela processen görs så offentlig, tydlig och
            öppen som möjligt. Jag menar också att man på
          </note>
          <note>
            Vägverket är intresserad av detta.
          </note>
          <note>
            Samtidigt har också Länsstyrelsen en roll i att göra denna granskning.
            Vi skall komma ihåg att den myndigheten finns.
          </note>
          <note type="speaker">
            Anf. 44 GUDRUN LINDVALL (mp)
          </note>
          <note>
            Herr talman! När det gäller MKB och den kommande miljöbalken
            är jag glad att kommunikationsministern delar min uppfattning
            att den måste läggas in. Miljöpartiet var det parti som tillsammans
            med regeringen såg till att återremittera det borgerliga förslag
            till miljöbalk som fanns. Vi har funnits med i diskussionen med
            utredaren, och vi har gott hopp om att denna lagstiftning skall
            bli bra. Det tror vi att vi kan hoppas på.
          </note>
          <note>
            Jag tycker inte riktigt att jag får något svar på min fråga.
            Jag hoppas att det finns goda ambitioner i de projekt som Vägverket
            börjar med i dag. I en interpellationsdebatt som jag har varit
            med i tidigare fick jag veta av statsrådet att nya vindar skulle
            blåsa över
          </note>
          <note>
            Vägverket. Det hoppas jag. Det behöver blåsa många nya vindar,
            bl.a. när det gäller MKB.
          </note>
          <note>
            Vi vet ju att det finns en förskräcklig massa projekt som skall
            sättas i gång under de närmaste åren där det har förekommit kritik
            mot MKB:n. Man har sagt att MKB:na inte har gjorts fullständiga.
            Det gäller inte bara Dennispaketet utan även andra projekt i
          </note>
          <note>
            Stockholms län, som jag bäst känner till, där kritiken att MKB:na
            är slarvigt utförda redan har förekommit.
          </note>
          <note>
            De är kanske utförda på det sätt man använde förr, då man anpassade
            MKB:n efter det projekt man hade bestämt skulle utföras. MKB:n
            var då egentligen inte vägledande och hade inte den tyngd den
            skulle ha haft. Skulle man inte kunna tänka sig att statsrådet
            nu ger direktiv till Vägverket om att MKB:na skall kompletteras
            så att vi ser om ett visst projekt verkligen är det rätta eller
            om förändringar skall göras innan vi kommer i gång? Det måste
            finnas ett antal projekt där man kan se att MKB:n är gjord på
            det gamla sättet.
          </note>
          <note>
            Jag hoppas verkligen att MKB kommer att göras på ett annat sätt.
            Än så länge får vi väl vänta och se om det kommer att bli så.
            Det är det det handlar om.
          </note>
          <note>
            Kan ministern tänka sig att ta en andhämtningspaus -
          </note>
          <note>
            en halvhalt, som det heter om man sitter till häst - och se till
            att gamla dåliga MKB:ar kompletteras innan projekten sätts i gång?
          </note>
          <note>
            Jag är mycket medveten om att det naturligtvis är en annan sak
            om det gäller 200 meter väg i skogen -
          </note>
          <note>
            eller vägen förbi Mölnbo, som är litet längre än 200
          </note>
          <note>
            meter, ungefär 2 kilometer - men även där är det angeläget att
            MKB:n är riktig. Även om det bara gäller ett par kilometer i skogen
            berör projekten ofta många människor, eftersom de ofta handlar
            om att en väg skall dras på ett nytt sätt förbi ett samhälle.
            Här är det mycket angeläget, anser jag, att MKB:na är utförda
            på ett riktigt sätt och att man känner att de har relevans.
          </note>
          <note>
            Jag tycker att man borde börja diskutera om Vägverket verkligen
            skall vara både MKB-författare och exploatör, som Riksrevisionsverket
            uttrycker det.
          </note>
          <note>
            Kanske är det dags att se till att MKB görs utifrån en friare
            ställning? Jag har en gång varit med och suttit i diskussioner
            med en firma som gör MKB, och deras fråga var: Hur vill ni att
            resultatet skall bli? Det var chockerande för mig, som då var
            ny inom politiken, men jag inser att risken är uppenbar att de
            firmor som utför MKB försöker tillfredsställa beställaren. Det
            kanske också är det som utgör risken för att MKB:n inte blir så
            fullständig som man vill. Det finns ändå en ambition från i detta
            fall Vägverket att dra vägen på ett visst sätt. Min fråga är fortfarande:
            Kan ministern tänka sig att vi ser till att komplettera de gamla
            dåliga
          </note>
          <note>
            MKB:na innan vi får i gång projekt som nu har väntat ett antal
            år, så att vi får MKB:ar som passar för den syn som vi antagligen
            och förhoppningsvis kommer att ha i framtiden?
          </note>
          <note>
            Anf. 45 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Sektorsrollen för Vägverket är viktig. Det är en
            tradition i svensk statsförvaltning att man både har sektorsrollen
            och, som i det här fallet, också är exploatör. Jag tror att det
            blir knepigt om man måste överge det, men man kan hitta förfinade
            metoder.
          </note>
          <note>
            Vi skall förvissa oss om att MKB:n är riktig, anser
          </note>
          <note>
            Gudrun Lindvall. Den skall vara riktig. Det är faktiskt
          </note>
          <note>
            Länsstyrelsens uppenbara skyldighet att se till att den är riktig
            utifrån den lagstiftning som finns. Vi är ju överens om att vi
            behöver se över lagstiftningen. Men utifrån den lagstiftning som
            finns skall MKB:n vara korrekt. Sedan får man komma ihåg att MKB:n
            är bara ett av flera beslutsunderlag när man skall t.ex.
          </note>
          <note>
            dra en ny sträckning på en väg eller helt bygga nytt.
          </note>
          <note>
            När det gäller om jag är beredd att stoppa eller lägga in en
            paus i nya projekt är det så att vi ibland inte har fått in de
            projekt som diskuteras till Kommunikationsdepartementet ännu.
            Jag kan inte i förväg säga hur någon skall göra, utan vi måste
            följa den lagstiftning som finns. Däremot för vi kontinuerligt
            diskussioner med Vägverket och med berörda intressenter om hur
            man skall tillämpa t.ex. handboken, som vi tycker är oerhört nyttig
            och bra.
          </note>
          <note>
            På Kommunikationsdepartementet blir vi uppvaktade av olika intressenter,
            alltifrån kommuner till lokala naturskyddsföreningar. Vi lever
            ju inte i ett vakuum. Av den dialogen kommer det fram besked åt
            olika håll, både åt länsstyrelser och kommuner, som förhoppningsvis
            inte kan betraktas som ministerstyre, eftersom det ju är den andra
            delen av den här typen av direktiv.
          </note>
          <note>
            Departementet har återförvisat ett antal konkreta ärenden för
            att vi inte har tyckt att vi har fått ett tillräckligt bra beslutsunderlag.
          </note>
          <note type="speaker">
            Anf. 46 GUDRUN LINDVALL (mp)
          </note>
          <note>
            Herr talman! Jag hoppas att vi får ordning på detta i framtiden.
            Jag menar att trafiken är ett av de största miljöproblem vi har.
          </note>
          <note>
            Vid byggandet av trafikanläggningar måste vi få miljökonsekvensbeskrivningar
            som verkligen ser trafiken som ett av våra största miljöproblem.
            Jag hoppas att vi kan vara överens om att vi måste skärpa till
            miljökonsekvensbeskrivningarna. De måste få en betydligt större
            tyngd i framtiden än vad de har fått hittills. Vi måste få en
            förändrad syn på nödvändigheten att bygga ut trafiken eftersom
            det faktiskt finns miljökonsekvensbeskrivningar.
          </note>
          <note>
            Med det tackar jag för debatten.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1995/96:218 om infrastruktursatsningar
          </note>
          <note>
            Anf. 47 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Sten Andersson har frågat mig om jag avser ta initiativ
            i avsikt att förverkliga de satsningar på infrastrukturen som
            föreslogs av socialdemokraterna i en motion under den förra mandatperioden.
          </note>
          <note>
            Riksdagens beslut från 1993 om investeringar i trafikens infrastruktur
            och de investeringsplaner som har upprättats och fastställts mot
            bakgrund av riksdagens beslut ligger tills vidare fast. Jag har
            tidigare sagt att en omprövning av nu gällande infrastrukturplaner
            skall ske i samband med den revidering som leder fram till nya
            investeringsplaner fr.o.m. 1998.
          </note>
          <note>
            I syfte att ta fram ett underlag inför nästa infrastrukturbeslut
            som skall underställas riksdagen har regeringen tillkallat en
            kommitté med uppdrag att utarbeta en nationell plan för kommunikationerna
            i
          </note>
          <note>
            Sverige. Kommittén har avlämnat ett delbetänkande -
          </note>
          <note>
            Ny kurs i trafikpolitiken - som för närvarande remissbehandlas.
            Betänkandet kommer att ligga till grund för regeringens proposition
            om investeringar i trafikens infrastruktur som regeringen planerar
            att lägga fram för riksdagen under hösten 1996.
          </note>
          <note type="speaker">
            Anf. 48 STEN ANDERSSON (m)
          </note>
          <note>
            Herr talman! Den senaste, men inte sista, borgerliga regeringen
            föreslog och riksdagen beslutade 1993
          </note>
          <note>
            om en satsning på 100 miljarder på infrastrukturen, dvs. järnvägar,
            vägar och övriga kommunikationer.
          </note>
          <note>
            Under den här debatten vill jag läsa upp vad en ledande socialdemokrat
            har sagt. Han sade: Ytterligare
          </note>
          <note>
            5 miljarder kronor per år bör satsas på investeringar i infrastrukturen.
            Staten måste ta kraftfulla initiativ i denna långsiktiga och strategiska
            fråga. Det 100-
          </note>
          <note>
            miljardersprogram som ligger för det kommande årtiondet borde
            vara 50 % större. Det är min övertygelse att det under lång tid
            krävs 15 miljarder per år i infrastruktursatsningar. Det är naturligtvis
            extra värdefullt att komma i gång så snabbt som möjligt för att
            dämpa lågkonjunkturens verkningar på arbetsmarknaden.
          </note>
          <note>
            Sedan har jag ytterligare ett uttalande: Vi har inte tid att
            vänta på Odell.
          </note>
          <note>
            Den som sade detta var Göran Persson, socialdemokraternas dåvarande
            näringspolitiske talesman och nuvarande statsminister. Han sade
            detta den 22 november 1992.
          </note>
          <note>
            Man kan då returnera och säga: Har vi råd eller tid att vänta
            på Uusmann?
          </note>
          <note>
            Nu ser vi effekterna. Nu talas det på fullt allvar om att Sverige
            kommer att få problem när det gäller anslutningarna till Öresundsförbindelsen.
            Danmark hinner definitivt med, men med den förhalning med vilken
            frågan drivs i Sverige är risken stor att anslutningarna inte
            kommer att vara färdiga när bron blir färdig något år in på 2000-talet.
          </note>
          <note>
            Herr talman! En annan viktig sak är att man cementerar ett redan
            dåligt politikerförtroende med sådana löften i opposition. Jag
            har ett annat exempel också. Jag bor precis så att jag har utsikt
            över den bro som förbinder Helgeandsholmen med Gamla stan. År
          </note>
          <note>
            1993 i november var där en stor demonstration med
          </note>
          <note>
            15 000 deltagare. Då gällde det a-kassan. Man lovade mycket,
            och man höll ingenting. Man visste att detta inte gick att uppfylla.
            Man tog ut svängarna litet väl häftigt i opposition. Jag vill
            bara tala om att den hönans fertilitet är minst sagt begränsad.
            Det märker säkert socialdemokraterna i dag. Det kommer alltid
            en morgondag.
          </note>
          <note>
            Jag skulle vilja fråga statsrådet: Har den stora betydelse av
            väg- och järnvägsbyggen och andra kommunikationer som statsrådet
            som ledamot i trafikutskottet framhöll, när hon krävde en 50-procentig
            satsning utöver den som den borgerliga regeringen hade föreslagit,
            minskat?
          </note>
          <note>
            Kommer Sverige att ha landförbindelserna med bron klara den dagen
            då bron invigs?
          </note>
          <note>
            Herr talman! Till sist är jag medveten om att socialdemokraterna
            har stora personella resurser. Men jag undrar om man inte kan
            räkna. Eller vill man inte räkna när man är i opposition? Det
            har även drabbat mitt parti att vi har lovat väl mycket, men aldrig
            någon gång i den här omfattningen. Det gäller den ökade satsningen
            på infrastrukturen med 50 % eller 50 miljarder mer på tio år.
            Det är abnormt, och jag hoppas att statsrådet har någon begriplig
            kommentar till engagemanget vid den tiden.
          </note>
          <note>
            Anf. 49 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Bron kan inte invigas om det inte finns landanslutningar,
            då är det nämligen inte någon bro. Den kan inte sluta ett antal
            hundra meter från land. Då blir det ingen bro. Då blir det en
            brygga. På det området behöver inte Sten Andersson vara orolig.
          </note>
          <note>
            Jag tycker kanske att det vore klädsamt om Sten
          </note>
          <note>
            Andersson talade med något mindre bokstäver med tanke på den
            allmänna ekonomiska situation som var vid handen när det socialdemokratiska
            regeringen tog över regeringsansvaret. Det har varit ett oerhört
            tufft jobb att försöka få ordning på ekonomin i landet totalt.
            I det arbetet ingår också att man gör balanserade satsningar på
            infrastruktur. Är det ont om pengar -
          </note>
          <note>
            och det är det, och vi behöver inte diskutera vem som har orsakat
            det - är det viktigt att veta att varje krona används på allra
            bästa sätt. Därför är det oerhört viktigt att lyssna till Kommunikationskommitténs
            betänkande och de remissvar som kommer. Det bör man göra inte
            bara för att man skall göra de rätta prioriteringarna vad gäller
            antalet använda kronor utan även av miljöhänsyn.
          </note>
          <note type="speaker">
            Anf. 50 STEN ANDERSSON (m)
          </note>
          <note>
            Herr talman! Jag tycker inte att statsrådet borde försämra intrycket
            av den intelligens som hon bevisligen har. Jag pratade om landanslutningar,
            och då menade jag givetvis järnvägar och vägar till bron. En bro
            som börjar 100 meter ut i vattnet är inte ens en gång en brygga.
            Det var väl ett dåligt försök att vara litet spydig.
          </note>
          <note>
            Hade verkligen Ines Uusmann och hennes parti ingen aning om den
            situation som Sverige befann sig i när man lovade saker dels om
            infrastrukturen, dels om a-kassan för att fånga röster? Jag noterar,
            utan att av naturen vara född elak, att ni i alla fall drabbas
            av det i dag i olika opinionsmätningar. Ni har bevisligen lovat
            för mycket som ni har stora problem att hålla.
          </note>
          <note>
            Vi pratar inte om landanslutningar nu. Min fråga är fortfarande:
            Kommer de järnvägar och vägar som skall föra fram till bron så
            att tåg och bilar skall kunna köra direkt upp på bron att stå
            klara den dagen då bron är färdig? Det är inte så trevligt om
            besökare från Danmark och övriga Europa finner att det varken
            finns järnväg eller väg på den svenska sidan.
          </note>
          <note>
            Kan statsrådet i dag garantera att hon kommer att medverka till
            att medel anslås så att även kommunikationerna från bron på den
            svenska sidan kommer att fungera?
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1995/96:261 om kommunikationerna
            med övre Norrland
          </note>
          <note>
            Anf. 51 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Birgitta Gidblom har frågat mig om jag är underrättad
            om problemen med kommunikationerna med övre Norrland och vilka
            åtgärder som jag avser att vidta för att lösa dessa problem.
          </note>
          <note>
            Staten upphandlar sådan interregional persontrafik på järnväg
            som är av särskild regionalpolitisk betydelse men som inte kan
            drivas på företagsekonomiska grunder. Nattågstrafiken på övre
            Norrland, inklusive
          </note>
          <note>
            Malmbanan och trafiken på västra Jämtland, är exempel på sådan
            trafik som staten upphandlar. Utan denna upphandling skulle SJ
            inte kunna bedriva trafiken.
          </note>
          <note>
            Problemet med den långväga trafiken på Norrland är att beläggningen
            är ojämnt fördelad under året. Den genomsnittliga beläggningen
            är för sovvagnstrafiken på övre Norrland drygt 70 %.
          </note>
          <note>
            För att ytterligare förstärka sovvagnskapaciteten på västra Jämtland
            pågår för närvarande ombyggnad av 22 sovvagnar av typ WL1. Regeringen
            har beslutat om att anvisa 46 miljoner kronor till SJ för denna
            upprustning. Samtliga vagnar skall vara upprustade under år 1997.
            Genom upprustningen kan sovvagnarna användas i ytterligare minst
            10 år.
          </note>
          <note>
            Riksdagens beslut den 13 december 1995
          </note>
          <note>
            (1995/96:TU6, rskr. 1995/96:98) om köp av trafik under kommande
            trafikår 1996 innebär en förstärkt platskapacitet för trafiken
            på västra Jämtland och övre
          </note>
          <note>
            Norrland fr.o.m. den 10 juni 1996.
          </note>
          <note>
            Regeringen avser att återkomma till riksdagen i budgetpropositionen
            för år 1997 med förslag till riktlinjer för statens köp av persontrafik
            på järnväg från år 1998.
          </note>
          <note>
            Regeringen har den 25 april 1996 beslutat om tilläggsdirektiv
            till Kommunikationskommittén om principer för ekonomiska styrmedel
            inom kommunikationssektorn. Kommittén skall bl.a. analysera vilka
            subventionsformer som är lämpliga för att en ändamålsenlig och
            samhällsekonomiskt sund trafikering skall skapas. I detta sammanhang
            skall formerna för statens köp av regionalpolitiskt betingad trafik
            prövas.
          </note>
          <note>
            Som framgår av min redovisning är jag väl medveten om problemen
            med nattågstrafiken på övre
          </note>
          <note>
            Norrland. De nu planerade kapacitetsförstärkningarna kommer att
            underlätta för turisterna att nå sina turistmål i Norrland. Jag
            kommer även fortsättningsvis att med stort intresse följa utvecklingen
            av järnvägstrafiken i Norrland.
          </note>
          <note type="speaker">
            Anf. 52 BIRGITTA GIDBLOM (s)
          </note>
          <note>
            Herr talman! Jag får börja med att tacka för svaret.
          </note>
          <note>
            Det var mycket som var positivt i det, och det gläder mig att
            kommunikationsministern är medveten om de problem vi har med våra
            kommunikationer på övre
          </note>
          <note>
            Norrland. Det finns en del saker i svaret som vi kanske behöver
            klara ut.
          </note>
          <note>
            Ministern säger i svaret att det beslut vi fattade här i kammaren
            den 13 december innebär en förstärkt platskapacitet. Men jag har
            pratat med SJ-personal i
          </note>
          <note>
            Norrbotten, och de säger att de inte har fler platser att erbjuda
            i sommar jämfört med förra sommaren, dvs.
          </note>
          <note>
            sommaren 1995. Då gick två tågpar samt ett tredje tågpar som
            gick från Vännäs och som inte upphandlats av staten. SJ körde
            ändå detta tredje tågpar därför att man ansåg att resandevolymerna
            var så stora att det krävdes förstärkningar utöver statens köp
            för att man skulle klara transportåtagandet.
          </note>
          <note>
            Det är det här tredje tågparet som staten nu har upphandlat.
            Antalet platser som staten upphandlat har alltså ökat, men det
            innebär ju inte att antalet platser har ökat. Utskottet säger
            också att dagens trafikutbud kan säkerställas även under trafikåret
            1996 i och med köpet av det här extra tåget.
          </note>
          <note>
            Däremot bör SJ:s ekonomi ha förbättrats. Utskottet skriver nämligen
            också att man i och med SJ:s förbättrade ekonomi kan förutsätta
            att SJ har större möjligheter att möta marknadens trafikbehov.
            Bokningen för sommaren började den 1 maj, och redan efter två
            veckor var alla platser för juni och juli bokade. Det innebär
            att SJ-personalen får neka människor även i sommar. Det gäller
            både norrbottningar som vill åka till södra Sverige och dem som
            vill besöka norra Sverige.
          </note>
          <note>
            Det här tycker vi inte är acceptabelt. Turistnäringen är oerhört
            viktig för oss, och den ger många välbehövliga arbetstillfällen
            i våra trakter. Vi har efter avregleringen redan haft alltför
            många problem med flygtrafiken, vilket ministern också är väl
            medveten om. Detta innebar en minskning av antalet turister, många
            av dem från utlandet. När människor skall komma från bl.a. Japan
            vill de vara säkra på att kommunikationerna fungerar mellan i
            det här fallet Stockholm och Gällivare. Just nu har vi hyfsad
            trafik på flyget, men det kan ju inte ersätta tågen.
          </note>
          <note>
            Herr talman! Jag vill ställa en fråga till ministern om ett uttalande
            som ministern lär ha gjort i Norrbotten i november 1995. Hon sade
            då att hon kan tänka sig att ta från statsbidraget till tågtrafiken
            för att lägga på flyget. Jag har inte riktigt trott på det där,
            men i dag fanns en insändare i DN som menade att det finns ett
            förslag som snart läggs på riksdagens bord om att nattåget till
            Norrland skall läggas ner och att subventionen skall gå till flygtrafiken.
            Då vill jag fråga: Var kommer det ifrån, och ligger det något
            i det?
          </note>
          <note>
            Anf. 53 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Jag vill börja med det sista. Det finns inga sådana
            planer i Kommunikationsdepartementet.
          </note>
          <note>
            Däremot kan man rent hypotetiskt diskutera om en summa pengar
            som vi kan lägga på den regionalpolitiskt betingade trafiken gör
            bäst nytta på det ena eller det andra trafikslaget. Jag tycker
            att det är viktigt att man faktiskt gör den analysen, och det
            är därför vi har bett Kommunikationskommittén att titta också
            på den frågan. Den diskuteras ju ofta.
          </note>
          <note>
            Jag har t.ex. hört att man med ungefär hälften av de 136 miljoner
            kronor som går till nattågstrafiken på
          </note>
          <note>
            Norrland, dvs. hälften av den gemensamma kassan, det som är statligt
            subventionerat, skulle kunna klara subventionerna till de inre
            Norrlandsorterna vad gäller flyget. Så det är viktigt att reda
            ut var man använder pengarna bäst. Det är grunden och orsaken
            till att vi har bett Kommunikationskommittén kika på det här.
          </note>
          <note>
            Sedan är det ju så att pengar ofta är en begränsning i det här
            sammanhanget. Sovvagnar är dyra.
          </note>
          <note>
            Sovvagnar tar stor plats på så sätt att man inte kan få in fler
            än 14 vagnar på ett tåg, och det går max 33
          </note>
          <note>
            platser i en sovvagn. Det krävs därför många vagnar, och var
            och en är ganska dyr. Skall man klara midsommarperioden och juliperioden,
            då efterfrågan är stor, får man vara medveten om att tågen kanske
            får stå, att de här dyra vagnarna får stå under stora delar av
            året. Det här är en avvägning som man måste göra och som man måste
            ha med i resonemanget.
          </note>
          <note>
            Det finns alltså både tekniska och ekonomiska aspekter här.
          </note>
          <note>
            Vi skall komma ihåg att av de 379 miljoner som regeringen har
            föreslagit och som riksdagen har anvisat till köp av interregional
            trafik går 136 miljoner faktiskt till järnvägen på övre Norrland,
            till nattågstrafiken på övre Norrland. Så det är trots allt en
            mycket stor del av de medel som vi gemensamt satsar som går till
            den här sträckan.
          </note>
          <note type="speaker">
            Anf. 54 BIRGITTA GIDBLOM (s)
          </note>
          <note>
            Herr talman! Det är positivt att subventionerna till trafiken
            på övre Norrland är så stora. Det är ingenting som jag tycker
            är dåligt. Men om pengarna skulle fördelas så att man gav en del
            till flyget och man därigenom fick mycket mindre pengar till tåget
            skulle vi kanske få ännu mindre platser. Jag ser nattågen till
            övre Norrland som väldigt viktiga. Jag har just läst att de utgör
            en betydande del av dagens persontrafik på järnväg - över 10 %
            av resandet med tåg i Sverige, mätt i personkilometer, går till
            övre Norrland.
          </note>
          <note>
            Skulle man lägga en del pengar på flygtrafiken får man ett mycket
            mindre antal platser på flyget, eftersom flyget är mycket dyrare.
            Sedan finns det många människor som i varje fall föredrar tåget.
            Jag tycker att det är ganska bekvämt att åka tåg numera med de
            nya sovvagnarna.
          </note>
          <note>
            I svaret sägs också att man bygger om sovvagnar för trafik till
            Jämtland. Det är positivt. Men finns det inga sovvagnar som man
            kan bygga om för trafiken upp till övre Norrland?
          </note>
          <note>
            Jag har frågat SJ varför man inte kopplar på fler vagnar och
            fått olika svar. Ibland säger man att det inte finns fler vagnar,
            och ibland säger man att man kopplar på det antal vagnar som är
            möjligt. Nu sade ministern att man kan ha 14 vagnar på varje tåg.
            Man jag har också talat med SJ-personal som säger att man kan
            koppla på fler vagnar om man kan koppla på ett extra lok. Det
            är mycket billigare än ett extratåg.
          </note>
          <note>
            Det är också möjligt att köra extra nattåg som vänder som dagtåg
            mot Umeå-Ådalen-Stockholm.
          </note>
          <note>
            Det finns många som gärna skulle vilja ha dagtåg ner mot Umeå.
            Det skulle också vara möjligt trafikmässigt, eftersom det kör
            mycket färre godståg under sommaren. Jag håller mycket väl reda
            på Kommunikationskommitténs arbete. Men dess resultat ligger långt
            fram i tiden, och det hjälper inte i sommar.
          </note>
          <note>
            Jag vill ställa ytterligare en fråga. Egentligen tror jag att
            jag redan har fått ett svar. Finns det någon möjlighet för Kommunikationsdepartementet
            att med
          </note>
          <note>
            SJ ta upp de förslag som jag har nämnt så att man kan få fler
            platser på tågen i sommar?
          </note>
          <note>
            Anf. 55 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Det ställdes en konkret fråga av
          </note>
          <note>
            Birgitta Gidblom om man inte kan bygga om fler vagnar. I och
            med den senaste ombyggnaden är alla våra gamla vagnarna nu ombyggda
            och i modernt skick, vilket är viktigt att de är. I så fall måste
            man gå ut och upphandla helt nya sovvagnar i så fall. Då är vi
            tillbaka i grundproblemet: det kostar pengar.
          </note>
          <note>
            Den här typen av trafik kostar mycket pengar. Den är så dyr att
            det är ganska utsiktslöst att vi som privatpersoner skulle kunna
            betala den reella kostnaden. Det är därför vi måste sätta in skattepengar.
            Det är då till syvende och sist fråga om att välja mellan detta
            och andra viktiga utgifter.
          </note>
          <note>
            Inför sommaren är jag väl medveten om de önskemål som finns från
            flera av kommunerna i övre
          </note>
          <note>
            Norrland. Jag har stor respekt för att man tycker att det är
            viktigt att kunna erbjuda bra sovvagnstrafik.
          </note>
          <note>
            Samtidigt har jag svårt att se att vi skulle kunna ta pengar
            från något annat konto. Upphandlingen är ju redan gjord, och det
            är litet sent att nu ändra på de beslut som är fattade av riksdag
            och regering.
          </note>
          <note type="speaker">
            Anf. 56 BIRGITTA GIDBLOM (s)
          </note>
          <note>
            Herr talman! Jag tänkte närmast på om man inte på något sätt
            kan påverka SJ att sätta in fler platser.
          </note>
          <note>
            Jag vill slutligen säga att jag tycker att Sverige skall satsa
            ännu mer på tågtrafik. Europas övriga länder satsar mycket på
            tågen. Vi har många önskemål som vi kommer att föra fram. Det
            gäller Botniabanan, Norrbottniabanan, omaxlingsstation i Haparanda,
            osv.
          </note>
          <note>
            Att åka tåg är väldigt miljövänligt. Det är mycket viktigt. Det
            talar vi också mycket om. Då tycker att vi skall uppmuntra människor
            att nyttja tågen och ge alla som vill tillfälle att använda sig
            av denna möjlighet.
          </note>
          <note>
            Vi från norra Sverige kommer att fortsätta att bevaka den här
            frågan. Jag vill än en gång påpeka att det inte gäller tåg eller
            flyg, utan vi vill ha båda trafikslagen.
          </note>
          <note>
            Anf. 57 Kommunikationsminister INES
          </note>
          <note>
            UUSMANN (s)
          </note>
          <note>
            Herr talman! Jag tror att det är en väldigt bra väg att påverka
            från kommuner och från marknaden. Enligt ett gammalt riksdagsbeslut
            som fattades så tidigt som år 1988 skall SJ drivas på affärsmässiga
            grunder.
          </note>
          <note>
            Är det så att man ser en marknad för dessa tåg kan man nog göra
            både det ena och det andra som är tekniskt möjligt.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1995/96:223 om iranska asylsökande
            i Turkiet m.m.
          </note>
          <note>
            Anf. 58 Statsrådet PIERRE SCHORI (s)
          </note>
          <note>
            Herr talman! Ragnhild Pohanka har frågat mig om jag avser att
            medverka till att ett antal personer i läger i Lettland och Turkiet
            tas emot i Sverige och i andra hand om jag är beredd att verka
            för humanitärt bistånd till dessa både grupper.
          </note>
          <note>
            Jag vill börja med att säga att den svenska regeringen är allvarligt
            bekymrad över den svåra situation som de asylsökande som vistas
            i lägret i Olaine befinner sig i. Jag vill emellertid också understryka
            att de mottagningsproblem som finns i Olaine inte är Sveriges
            utan Lettlands sak att ta hand om. Vad Sverige kan och vill göra
            är att av humanitära skäl ge stöd och bistånd åt Lettland så att
            man på längre sikt kan få till stånd en fungerande migrationspolitisk
            ordning som bl.a. innebär undertecknande och tillämpning av Genèvekonventionen
            samt skapande av en fungerande gränskontroll.
          </note>
          <note>
            Ragnhild Pohanka har frågat mig om det inte finns skäl att ta
            emot ett antal personer från läger i Lettland och Turkiet. Om
            detta skulle bli aktuellt vore det inom ramen för den s.k. flyktingkvoten.
            Det är Statens invandrarverk som har ansvaret för uttagning och
            överföring av flyktingar till Sverige. Uttagningen sker i nära
            samverkan med FN:s flyktingkommissarie, och det är främst utifrån
            UNHCR:s bedömning som Invandrarverket planerar sina uttagningar.
            Sverige har genom denna ordning varit en mycket följsam samarbetspartner
            till flyktingkommissarien.
          </note>
          <note>
            När det gäller iranska asylsökande i Turkiet kan jag upplysa
            om att Statens invandrarverk den 3 april i år beslutat att genomföra
            kvotuttagning av i första hand ca 700 personer, varav ca 400 iranska
            medborgare företrädesvis från flyktingläger i Irak, och därutöver
            sådana som befinner sig i norra Irak och Turkiet.
          </note>
          <note>
            Uttagningen sker i nära samarbete med UNHCR och efter vederbörlig
            prövning av det enskilda fallet av
          </note>
          <note>
            Invandrarverket.
          </note>
          <note>
            När det sedan gäller humanitära insatser i Lettland är den svenska
            regeringen beredd att tillsammans med
          </note>
          <note>
            Norge, Danmark och Finland gemensamt bidra till att den akuta
            humanitära situationen i lägret i Olaine förbättras. Viktigt i
            det sammanhanget är också det mer långsiktiga målet att Lettland
            kommer tillrätta med sin allmänt otillräckliga flyktingpolitik.
          </note>
          <note>
            Inom den nordiska länderkretsen har beslut nyligen fattats att
            Sverige skall ha en koordinerande roll gentemot Lettland på flyktingområdet.
            I oktober i fjol uppdrog regeringen åt Statens invandrarverk att
            till ett belopp om 1,9 miljoner kronor bistå de baltiska staterna
            med utarbetande av en immigrationslagstiftning och ett system
            för flyktingmottagning. Statens invandrarverk har därefter bl.a.
            som humanitär hjälp lämnat utrustning till förläggningen i just
            Olaine. Utbildningsinsatser och kunskapsöverföring har också kommit
            till stånd i såväl Invandrarverkets och Arbetsmarknadsdepartementets
            regi.
          </note>
          <note>
            Dåvarande invandrarministern besökte Lettland i februari 1995
            och i februari 1996 för migrationspolitiska överläggningar med
            den lettiska regeringen.
          </note>
          <note>
            Sverige erbjöd sig då, dvs. i februari 1996, att bistå
          </note>
          <note>
            Lettland i dess utformning av en flyktingpolitik i överensstämmelse
            med 1951 års Genèvekonvention.
          </note>
          <note>
            Den svenska hjälpen skulle avse lagstiftning, expertis och kunskapsöverföring
            vad gäller etablering och drift av mottagningscentrum för asylsökande.
            Beträffande flyktinglägret i Olaine, som för övrigt besöktes av
          </note>
          <note>
            Leif Blomberg vid besöket i år, överenskoms att
          </note>
          <note>
            Lettland skulle utarbeta och till Sverige överlämna en lista
            över de åtgärder man önskade bistånd med. Sverige avvaktar för
            närvarande den av letterna utlovade behovsinventeringen för fortsatta
            humanitära insatser.
          </note>
          <note>
            UNHCR arbetar för att finna långsiktiga lösningar på flyktingsituationen
            i Olaine. Sverige stöder flyktingkommissarien i dessa ansträngningar.
          </note>
          <note type="speaker">
            Anf. 59 RAGNHILD POHANKA (mp)
          </note>
          <note>
            Herr talman! Jag får tacka för svaret. Först några kommentarer
            till svaret. På första sidan står att det är
          </note>
          <note>
            Lettlands sak att ta hand om flyktingarna i Olainefängelset,
            och det håller jag med om. Men vi vet båda på vilket sätt man
            gör det, bl.a. genom att sätta dem i fängelse. Det har också skett
            misshandel, och de får varken tillräcklig föda eller läkarvård.
            Skolsituationen för barnen är egentligen obefintlig.
          </note>
          <note>
            Både vuxna och barn far verkligen illa. De långsiktiga lösningar
            som bistånds- och asylministern -
          </note>
          <note>
            skall vi säga så? - talar om är viktiga och nödvändiga.
          </note>
          <note>
            Jag vet inte vad man skall kalla ministern för, eftersom integrations-
            och flyktingfrågorna ju hör till Leif
          </note>
          <note>
            Blombergs område numera.
          </note>
          <note>
            Bistånd och stöd till utveckling av demokrati och ett framtida
            undertecknande av Genèvekonventionen på litet längre sikt är en
            sak. Några gånger har Sveriges bistånd eller hjälp till Baltikum
            varit tvivelaktigt.
          </note>
          <note>
            Så var det t.ex. då ett bevakningsfartyg sändes ut för att patrullera
            Baltikums kust för några år sedan. Det gjordes väl huvudsakligen
            för att hindra flyktingar att komma till Sverige.
          </note>
          <note>
            Sveriges asylpolitik bör som honnörsord ha humanism, generositet
            och rättvisa. Då borde ett antal av flyktingarna i Olainefängelset
            vara en angelägen fråga. Låt inte denna lilla folkspillra klämmas
            sönder medan diplomatiska förhandlingar pågår! Detta behöver inte
            alls, som man har talat om, bli prejudicerande. Sverige har många
            gånger tagit emot kvotflyktingar från olika läger utan att ett
            prejudikat har blivit följden.
          </note>
          <note>
            Nu skall jag tala litet om situationen i Turkiet.
          </note>
          <note>
            Den 3 april beslutades att ta emot bl.a. iranska kvotflyktingar
            från Irak och Turkiet. Jag vet att dessa flyktingar i Ankara under
            det socialistiska partiets beskydd inte har fått flyktingstatus
            av UNHCR. Detta är mycket märkligt.
          </note>
          <note>
            Jag har talat med UNHCR i Sverige, jag har skrivit till Genève
            osv., och efter att ha tagit del av ett ganska stort antal handlingar
            anser jag att det är tveksamt att neka hela denna grupp flyktingstatus.
            Många har varit medlemmar av KDP-Iran, Fedajan, som är ett kommunistiskt
            parti, KOMALA, arbetarpartiet, och några är före detta Mujaheddinanhängare.
            Ett antal har tortyrskador och skottskador.
          </note>
          <note>
            I slutet av april träffades utrikesministrarna från
          </note>
          <note>
            Iran och Turkiet. Den iranske utrikesministern gick öppet ut
            i turkisk press och sade att han ville ha tillbaka dessa 100 iranska
            flyktingar från Ankara i utbyte mot att Turkiet fick tillbaka
            PKK:are. Tala om människohandel med livet som insats! Flyktingarna
            var över 160 personer från början, men en del har fått asyl i
            olika länder, bl.a. Australien och Kanada.
          </note>
          <note>
            Nyss greps en man vid namn Karroosi efter flykt från Iran till
            Turkiet. Han hade fått flyktingstatus, men vid gränsen greps han
            av iransk polis och är sedan dess försvunnen. Han har en syster
            i Sverige.
          </note>
          <note>
            Han har suttit tolv år i iranskt fängelse, med allt vad det innebär.
          </note>
          <note>
            Det är alltså väldigt svårt att samarbeta med dessa länder i
            sådana här frågor. Grymheten är total, kan man säga. Det är väldigt
            viktigt att man tar hänsyn till vilka man har att göra med. Att
            man sedan något år tillbaka öppet utbyter flyktingar är väldigt
            allvarligt.
          </note>
          <note>
            Vi vet ju hur PKK:are behandlas i Turkiet. Hur avfällingar eller
            motståndsmän behandlas i Iran är heller inte obekant.
          </note>
          <note type="speaker">
            Anf. 60 GUSTAF VON ESSEN (m)
          </note>
          <note>
            Herr talman! Jag skall bara göra några allmänna kommentarer.
          </note>
          <note>
            Det är oerhört väsentligt för svensk flyktingpolitik, och för
            flyktingpolitik rent generellt att de baltiska länderna kan komma
            in i den gemenskap som övriga europeiska länder har när det gäller
            flykting- och invandringspolitik.
          </note>
          <note>
            De baltiska länderna bör så fort som möjligt kunna klara av att
            skriva under Genèvekonventionen, och de bör naturligtvis också
            få hjälp med att leva upp till den. Vi vet att Ryssland har skrivit
            under konventionen, men ingen tror väl ändå riktigt att Ryssland
            kan leva upp till den. Därför är man också litet tveksam till
            att avvisa människor dit.
          </note>
          <note>
            När nu de baltiska länderna så väldigt hett önskar att få komma
            in i den europeiska gemenskapen och bli fullvärdiga partner i
            det europeiska samarbetet, måste naturligtvis deras flyktingpolitik
            också utvecklas så att de i likhet med övriga länder kan leva
            upp till åtagandena enligt Genèvekonventionen. Jag noterar med
            tillfredsställelse regeringens hållning när det gäller att försöka
            bistå och hjälpa Baltikum och att arbeta med dessa frågor. Jag
            vill gärna understryka att jag tror att det finns ett stort stöd
            för dessa ansträngningar.
          </note>
          <note>
            En sidokommentar till detta är att jag hoppas att regeringen
            också på olika sätt klargör för de baltiska staternas regeringar
            att ett EU-perspektiv måste innebära att man tar bort lagar om
            dödsstraff m.m., som jag anser vara stora fläckar på dessa länders
            rättssystem. Vi måste ha en ordentlig ordning på samarbetet med
            de baltiska länderna, inte minst för att försöka mota den illegala
            invandring som är ett stort problem och som kan bli ett alltmer
            växande problem. Det finns nämligen mycket pengar i detta, och
            det finns många, rent ut sagt, skurkar som agerar i dessa sammanhang
            och utnyttjar människors belägenhet för att tjäna stora pengar.
            Det rör sig ofta om människor som egentligen inte har något direkt
            skyddsbehov, utan som vill komma till väst och få en framtid där,
            vilket jag i och för sig kan förstå.
          </note>
          <note>
            Den illegala invandringen är ett alltmer växande problem. Det
            framgår också mycket klart när man tittar på hur många flyktingar
            som finns i området i angränsning till de baltiska länderna och
            till S:t Petersburg. Där finns många potentiella flyktingar som
            gärna skulle vilja komma vidare till väst. Sverige måste därför
            ha en asyl- och invandringspolitik som inkluderar ett nära samarbete
            med de baltiska länderna. Annars riskerar vi att få stora problem.
          </note>
          <note>
            Kvotsystemet åberopas också i svaret. Jag noterar att det skall
            sändas en delegation till Irak i höst som skall ta ut folk till
            de svenska kvoterna. Jag tycker att det är väldigt viktigt att
            detta görs. Det finns människor som har flyktingstatus men som
            ändå lever under ett väldigt kraftigt hot. Det kan vara iranska
            kurder, som Ragnhild Pohanka talar om, och det finns även andra.
            Det är väsentligt att kunna rädda ett antal personer till Sverige
            som lever under direkt hot, trots att de rent formellt har UNHCR:s
            skydd.
          </note>
          <note>
            Anf. 61 Statsrådet PIERRE SCHORI (s)
          </note>
          <note>
            Herr talman! Problemet i fallet med Lettland är att landet inte
            har antagit flyktingkonventionen. Det är grundproblemet. Detsamma
            gäller för Litauen och
          </note>
          <note>
            Estland.
          </note>
          <note>
            I fallet Lettland och Olaine har det lett till omänskliga förhållanden.
            Sverige har tillsammans med andra länder och UNHCR försökt övertyga
            och övertala letterna om att de måste ha en anständig flyktingpolitik.
          </note>
          <note>
            Jag kan också hålla med om det som Gustaf von
          </note>
          <note>
            Essen säger. Detta ligger naturligtvis de baltiska länderna i
            fatet vid ett eventuellt EU-inträde. Låt oss tala klarspråk: Det
            kommer att utnyttjas mot baltiskt EU-
          </note>
          <note>
            inträde om inte länderna klarar att underteckna FN:s flyktingkonvention
            och om de inte tar bort dödsstraffet. Det är helt klart.
          </note>
          <note>
            Det är också en fråga om långsiktigheten i våra relationer. Sverige
            vill ha ett Östersjösamarbete som grundas på demokrati, mänskliga
            rättigheter osv. Det förutsätter att man har en anständig flyktingpolitik
            och att man skriver under FN:s flyktingkonvention.
          </note>
          <note>
            Det kan man inte komma ifrån.
          </note>
          <note>
            På något sätt kan man se att människorna som sitter i Olaine
            blir något slags gisslan. Sverige har därför av humanitära skäl
            försökt medverka till att förbättra situationen. Vi har gjort
            en omfattande insats, och man kan nu säga att förhållanden i Olaine
            är bättre än tidigare. De är inte bra, men de är bättre än tidigare.
          </note>
          <note>
            Vi väntar nu otåligt, kan man säga, på att den lettiska regeringen
            skall komma med en lista där man talar om vad man vill ha för
            stöd.
          </note>
          <note>
            Men vi kan inte underteckna flyktingkonventionen åt dem. Det
            måste de själva göra, och det kommer vi att fortsätta att kräva.
          </note>
          <note type="speaker">
            Anf. 62 RAGNHILD POHANKA (mp)
          </note>
          <note>
            Herr talman! Jag går först tillbaka till Ankara. Av denna lilla
            grupp på 100 personer som sitter där är hälften barn mellan 0
            och 16 år. I min hand har jag en rapport om barnens tillstånd,
            och det är en skakande skildring. Den är gjord av Vahid Ravandoust,
            doktor i barnpsykologi och legitimerad barnpsykolog som arbetat
            i mer än 15 år med invandrare och flyktingar i
          </note>
          <note>
            Frankrike, Iran och Sverige.
          </note>
          <note>
            Gruppen har suttit i förvar, kan man säga, sedan i augusti förra
            året. Det är nu dags att ta ett initiativ för att hjälpa dem.
            Det gäller också gruppen i Olainefängelset, vars lidanden varat
            mycket längre.
          </note>
          <note>
            Jag håller verkligen med om att det är frågan om en gisslan och
            anser att man måste ta hänsyn till detta speciella fall innan
            man gör de långsiktiga lösningarna för andra flyktingar. Gruppen
            i Lettland har ju släktingar i Sverige. Det är viktigt att man
            gör något åt det. Hur mycket man än bistår med nere i Baltikum
            gäller det ju barnen, i båda fallen.
          </note>
          <note>
            Jag står fast vid det jag sagt vid ett tidigare tillfälle, nämligen
            att vuxna människor i en sådan här situation är som barn. De har
            heller inga möjligheter att påverka sin situation. Men jag lider
            trots allt alldeles särskilt med barnen.
          </note>
          <note>
            Man har inte antagit Gènevekonventionen. Men vad hade det gjort
            för skillnad egentligen? Inte tror jag att det hade gjort någon
            skillnad. Kanske hade man skickat tillbaka dem. Detta förändrar
            inte saken speciellt mycket.
          </note>
          <note>
            Egentligen rör diskussionen två vitt skilda frågor.
          </note>
          <note>
            Låt oss återgå till Turkiet. Där tog tidigare UNHCR
          </note>
          <note>
            emot de asylsökande först, men i dag är det polisen.
          </note>
          <note>
            Många når alltså inte UNHCR och kan inte föra fram sin sak. De
            sänds i stället tillbaka ganska snabbt. Om man sänds tillbaka
            till Iran efter att ha konverterat -
          </note>
          <note>
            då har man nog inte mycket att göra.
          </note>
          <note>
            Jag tycker inte att jag har fått så mycket till svar och inte
            något initiativ till förändring av dessa svåra situationer. Det
            är klart att man kan plocka fram hundratals sådana här fall i
            världen, det är inte fråga om annat. Men detta är trots allt några
            som har det speciellt svårt.
          </note>
          <note>
            Jag brukar ibland säga att Raoul Wallenberg i dag sitter i Istanbul
            och skriver ut falska pass åt kurder eller iranier. Att människosmugglare
            tjänar pengar på flyktingar är helt förkastligt. Men det är många
            gånger en fråga om att rädda människor till livet, om att man
            försöker hjälpa dem. Det finns alltså två typer:
          </note>
          <note>
            människor som vill hjälpa och människor som vill tjäna pengar
            på eländet. Jag är inte helt nöjd med svaret.
          </note>
          <note>
            Anf. 63 Statsrådet PIERRE SCHORI (s)
          </note>
          <note>
            Herr talman! Jag begär väl inte att Ragnhild Pohanka skall bli
            nöjd, men jag har givit ett svar som klart och tydligt visar vårt
            engagemang och vår vilja att få med Lettland och de andra baltiska
            länderna i en anständig flyktingpolitik. Det är det som gäller.
            Under tiden skall vi göra vad vi kan, men vi kan inte lösa ut
          </note>
          <note>
            Lettland och skall inte göra det.
          </note>
          <note>
            Om en respekterad riksdagsledamot som Ragnhild
          </note>
          <note>
            Pohanka har uppgifter om situationen för exempelvis specifika
            grupper av barn i Turkiet, kan hon väl delge
          </note>
          <note>
            Invandrarverket dem. Det är ju Invandrarverket som har hand om
            flyktingkvoten, som det handlar om i detta sammanhang. Man är
            ju redan engagerad i området.
          </note>
          <note>
            Jag har också träffat systern till Karrossi. Utrikesministern
            har klart uttryckt vad Sverige tycker om
          </note>
          <note>
            Turkiets överlämnande av en person som är flykting enligt Gènevekonventionen
            och tagit avstånd från det.
          </note>
          <note>
            Slutligen vill jag säga att det finns en enorm skillnad mellan
            nu och tiden då Raoul Wallenberg verkade. När han räddade så många
            människoliv fanns inte någon flyktingkonvention, inget UNHCR och
            inga länder som hade en flyktingpolitik. Nu försöker vi i stället
            arbeta i Raoul Walenbergs anda.
          </note>
          <note type="speaker">
            Anf. 64 RAGNHILD POHANKA (mp)
          </note>
          <note>
            Herr talman! Mitt inlägg om Raoul Wallenberg var inte helt seriöst
            menat. Jag menade bara att det också i dag finns människor på
            olika orter som verkar för att hjälpa sina medmänniskor. Ibland
            kan det se ut som att det inte är alldeles riktigt, och ibland
            är det inte det heller.
          </note>
          <note>
            Jag förstår att Sverige är engagerat i dessa frågor liksom även
            ministern. Det har jag inte betvivlat. Men under tiden man försöker
            lösa problemen långsiktigt kan man behöva göra punktinsatser.
            I detta fall behöver just sådana punktinsatser göras innan man
            kan lösa problemet.
          </note>
          <note>
            Ministern sade själv att de fungerar ungefär som en gissla, och
            jag tycker inte att vi skall låta människor fungera som gisslan
            medan förhandlingar pågår.
          </note>
          <note>
            Man måste kanske ingripa för att långsiktigt lösa problemen.
            Fallet Karroosi är upprörande - det strider mot alla överenskommelser
            om flyktingpolitiken.
          </note>
          <note>
            Tyvärr har det förekommit flera sådana fall under årens lopp.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1995/96:232 om avvisning till Iran
          </note>
          <note>
            Anf. 65 Statsrådet PIERRE SCHORI (s)
          </note>
          <note>
            Herr talman! Ingrid Näslund har frågat mig vad jag tänker göra
            för att konvertiter från Iran inte skall avvisas dit och för att
            de avvisningsbeslut som redan föreligger beträffande konvertiter
            inte skall verkställas.
          </note>
          <note>
            Ingrid Näslund tar i sin interpellation upp ett ämne som varit
            föremål för debatt i medierna under den senaste tiden.
          </note>
          <note>
            När det gäller de avvisningsärenden som Ingrid
          </note>
          <note>
            Näslund syftar på, vet vi alla att de handläggs av
          </note>
          <note>
            Utlänningsnämnden och att det är nämnden som har lagt fast praxis
            på området. Några ärenden av detta slag har inte överlämnats för
            regeringens avgörande.
          </note>
          <note>
            Jag kan ha förståelse för att Ingrid Näslund vill debattera ämnet,
            men tyvärr måste jag som svar på frågorna ändå hänvisa till att
            det inte ankommer på mig att påverka Utlänningsnämnden i dess
            myndighetsutövning. Jag vill dock understryka att jag utgår ifrån
            att nämnden gör sina avvägningar och prövningar med den noggrannhet
            och respekt som deras ansvarsfulla uppgift kräver.
          </note>
          <note>
            När det gäller det ärende som avgjordes av regeringen hösten
            1995 och som Ingrid Näslund i sin interpellation benämner pilotfall,
            vill jag göra några förtydliganden.
          </note>
          <note>
            Detta ärende var inte ett s.k. praxisavgörande. Det hade alltså
            inte överlämnats av Invandrarverket eller
          </note>
          <note>
            Utlänningsnämnden för att regeringen skulle ta ställning till
            om konvertiter kan återsändas till Iran. Ärendet gällde utvisning
            på grund av brott. En ansökan om att ett domstolsbeslut om utvisning
            skall upphävas lämnas nämligen in till Justitiedepartementet och
            avgörs sedan av regeringen.
          </note>
          <note>
            Regeringen tog i och för sig ändå ställning i sakfrågan. Ärendet
            rörde en iranier som dömts för brott och som under fängelsevistelsen
            konverterat. Regeringen, som avslog ansökningen om att utvisningen
            skulle upphävas, grundade sitt beslut på en minituös utredning
            som bl.a. innehöll rapportering från vår ambasssad i Teheran.
          </note>
          <note type="speaker">
            Anf. 66 INGRID NÄSLUND (kds)
          </note>
          <note>
            Herr talman! Statsrådet Pierre Schori! Jag ber att få tacka för
            det svar som jag har fått på min fråga.
          </note>
          <note>
            Det som inte alls berörs i sammanghanget och som jag tycker skulle
            vara av intresse även för Pierre
          </note>
          <note>
            Schori i egenskap av högste ansvarige för frågor som gäller asyl,
            är de samstämmiga vittnesbörd som kommit från många internationella
            organisationer om att det är stora risker förknippade med att
            skicka tillbaka konvertiter till Iran.
          </note>
          <note>
            Utlänningsnämnden har alltså gjort en annan bedömning än vad
            många andra internationella organisationer kommit fram till. Detta
            redogör jag utförligt för i min interpellation, men det tar Pierre
            Schori inte upp över huvud taget. Jag skulle gärna vilja höra
            några kommentarer till detta.
          </note>
          <note>
            Även om jag mycket väl är medveten om att man som minister inte
            kan lägga sig i myndighetsutövningen i enskilda fall genom att
            kritisera eller tala till rätta, händer det dock i en del fall
            - det kan gälla sociala ärenden, kritik från läkare mot nedskärningar
            av sjukvårdsresurser osv. - att man från ministerhåll uttalar
            att sådan kritik inte är lämplig osv. Jag skall inte säga att
            det alltid är bra att man gör det, men rent principiellt skulle
            jag ändå vilja veta vad Pierre Schori anser om de bedömningar
            som har gjorts när man säger att det inte längre är någon risk
            förenad med att skicka tillbaka konvertiter. Utlänningsnämnden
            måste ändå ha kommit fram till en sådan mening. Jag menar att
            det är oerhört viktigt att även en minister har en uppfattning
            om detta.
          </note>
          <note>
            Man har såvitt jag förstår i viss mån grundat sin bedömning också
            på en rapport från den svenska ambassaden i Teheran. Denna rapport
            är dock inte helt entydig. Jag nämner i min interpellation att
            man i rapporten framhåller: "Den reservation som dock ständigt
            måste göras är att shariarätten, inklusive dödsstraffet för apostasi,
            formellt styr det iranska samhället och därför alltid kan åberopas
            som grund för ingripanden mot enskilda. Någon garanti emot detta
            kan inte utfärdas så länge Iran förblir en islamisk republik av
            nuvarande slag."
          </note>
          <note>
            Vad är det för förändring som har inträffat i Iran och som gör
            att man i Sverige anser att praxis så radikalt kunnat ändras?
            Förut har man inte skickat tillbaka konvertiter, men efter detta
            fall, som Pierre Schori inte vill kalla ett pilotfall, har jag
            åtminstone i pressen sett att Utlänningsnämnden ändå på något
            sätt har betraktat det som ett sådant fall. Efter det ändrades
            praxis. Även om regeringen grundade sin bedömning på att ett brott
            var begånget, var det också där fråga om en konvertit.
          </note>
          <note>
            Det kan ligga mycket nära till hands att Utlänningsnämnden har
            använt detta som ett praxisfall, även om Utlänningsnämnden inte
            har överlämnat det som ett sådant fall. Jag skulle vilja veta
            hur Pierre
          </note>
          <note>
            Schori ser också på detta.
          </note>
          <note>
            Vilka bedömningsgrunder har Utlänningsnämnden och den svenska
            ambassaden haft när man anser att man kan skicka tillbaka konvertiter
            till Iran? Jag såg ett yttrande om att det nu inte skulle vara
            någon större risk. Jag återkommer till detta litet senare.
          </note>
          <note type="speaker">
            Anf. 67 GUSTAF VON ESSEN (m)
          </note>
          <note>
            Herr talman! Det har råkat slumpa sig så att jag som ledamot
            av Utlänningsnämnden deltagit i ett beslut som rörde ny praxis
            i just det här ämnet, och det var därför som jag begärde ordet.
            Jag vill minnas att beslutet rörde sex konvertiter i klump. Det
            hade föregåtts av rätt lång beredning och lång diskussion i
          </note>
          <note>
            Utlänningsnämnden, på olika sätt faktiskt ända sedan förra våren.
          </note>
          <note>
            Det gjordes en resa ned till Iran, där man grundligt intervjuade
            alla möjliga företrädare för kristna kyrkor, katolska och andra,
            och andra organisationer, som t.ex. UNHCR. Man kom fram till att
            det för närvarande inte är någon risk med att återsända konvertiter
            till
          </note>
          <note>
            Iran. Därför togs också beslut i enlighet därmed. Jag vill minnas
            att det var enhälligt.
          </note>
          <note>
            När det gäller konvertiter talar vi i första hand om sådana som
            har övergått till kristendom sedan ett avslag har meddelats. Det
            är alltså i detta fall fråga om litet speciella konvertiter, alltså
            de som efter ett avslagsbeslut har valt att konvertera till kristendom.
          </note>
          <note>
            Svenska kyrkan har tidigare sagt att den inte vill medverka till
            dop i Svenska kyrkan så länge som asylsökande ännu inte har fått
            sitt beslut. Man vill avvakta det. Men det finns också en del
            frikyrkor som inte känner sig lojalt bundna till den typen av
            åtaganden som Svenska kyrkan har gjort.
          </note>
          <note>
            En skillnad, som man är mycket medveten om, är också att en del
            kristna kyrkor är av en mycket mera utpräglat missionerande typ.
            Den som i Iran konverterar och missionerar, försöker omvända andra,
            kan ligga illa till. Därför återsänds inte sådana kristna konvertiter.
            Om man däremot konverterar och ser det som en privatsak även där
            nere, är det uppenbarligen så att man inte löper någon risk.
          </note>
          <note>
            Om det sedan finns enskilda personer eller grupper av människor
            som på olika sätt trakasserar i sådana fall, kan man aldrig säkert
            veta, men staten bryr sig uppenbarligen inte om det.
          </note>
          <note>
            Den här utvecklingen har ägt rum mycket utpräglat under de senaste
            åren. Den iranska ekonomin och det iranska samhället genomgår
            för närvarande förändringar som gör att de mera fundamentalistiska
            strömningarna håller på att något tunnas ut. Därför tror jag personligen
            att det går att återsända, och det är också så Utlänningsnämnden
            ser på saken. Men varje fall bedöms ytterst noggrant. Det är alltså
            individuella prövningar.
          </note>
          <note>
            Jag vill inte påta mig ministerns roll här, men det råkade vara
            så att jag just i det här fallet hade deltagit i beslutet.
          </note>
          <note>
            Anf. 68 Statsrådet PIERRE SCHORI (s)
          </note>
          <note>
            Herr talman! Gustaf von Essen illustrerar här något av ett dilemma.
            Å ena sidan är det inte regeringens sak att försvara, förklara
            eller argumentera för
          </note>
          <note>
            Utlänningsnämndens beslut eller praxis. Det kan den själv göra,
            och det har Gustaf von Essen gjort här.
          </note>
          <note>
            Däremot kan jag följa vad som händer. Naturligtvis skall inte
            det korta principsvar som jag här lämnade ge intryck av att jag
            i övrigt helt ignorerar den allvarliga fråga som har ställts.
            Jag kan lova Ingrid Näslund att jag har satt mig in i fallet ordentligt.
            Jag har läst allt det tillgängliga materialet, men jag kan inte
            med den konstitutionella fördelning som vi har försvara, förklara
            och förtydliga alla beslut som fattas av självständiga myndigheter.
            Det är en omöjlig uppgift.
          </note>
          <note>
            I det här fallet talar vi om det beslut som har fattats i ett
            fall, men jag vill också understryka det som
          </note>
          <note>
            Gustaf von Essen tog upp här. I september i fjol gjorde Utlänningsnämnden
            inklusive generaldirektör
          </note>
          <note>
            Johan Fischerström en resa i samband med vilken man gjorde en
            grundlig genomlysning av läget. Man diskuterade med UNHCR, och
            man träffade företrädare för kristna kyrkor som ägnat sig åt att
            omvända muslimer till kristendom, och slutsatsen var den att det
            nu inte föreligger några egentliga risker för förföljelse av konvertiter
            vid återvändande till Iran.
          </note>
          <note>
            Det viktiga i denna information, som skiljer sig väsentligt från
            de uppgifter Utlänningsnämnden erhöll
          </note>
          <note>
            1993, är att samtliga konvertiter enligt nämndens bedömning -
            oavsett om konversionen skett av en religiös övertygelse eller
            endast som ett led i att erhålla uppehållstillstånd - kan återsändas
            till Iran utan att de riskerar trakasseri eller förföljelse.
          </note>
          <note>
            Naturligtvis uppmanas det till försiktighet, och man syftar då
            på personer som har för avsikt att aktivt verka för att omvända
            muslimer. Ambassadbedömningen, som jag har läst, är skriven av
            ett proffs och jag kan också säga läst av ett proffs. Det är mitt
            jobb
          </note>
          <note>
            - jag har läst ambassadbedömningar i snart 20 år. Där säger man
            att skillnaden mellan lagstiftning och praxis numera är stor i
            Iran.
          </note>
          <note>
            Låt mig förtydliga att det citat ur ambassadrapporten som Ingrid
            Näslund refererar till inte kan tas som intäkt för att Utlänningsnämnden
            skulle ha gjort en felaktig bedömning av frågan. Jag anser tvärtom
            en skrivning av det slaget vara högst relevant och på sin plats
            i sammanhanget.
          </note>
          <note>
            Läget är precis sådant som ambassaden uppger.
          </note>
          <note>
            Shariarätten gäller och vi måste därför vara ytterst försiktiga.
          </note>
          <note>
            Jag kan också säga att både ambassaden och Utlänningsnämnden
            självfallet fortsätter att följa situationen och utvecklingen
            i Iran, och det kommer naturligtvis att ske revideringar som en
            följd av eventuella förändringar i Iran.
          </note>
          <note type="speaker">
            Anf. 69 INGRID NÄSLUND (kds)
          </note>
          <note>
            Herr talman! Jag var tidigare just på väg att säga att man i
            ambassadens rapport talar om att det har skett en förändring.
            Man har i den ett tidsperspektiv som gäller de tre, fyra senaste
            åren. Det tycker jag är mycket underligt med tanke på att det
            har begåtts åtminstone tre mycket kända mord på välkända kristna
            i Iran under 1994.
          </note>
          <note>
            Man skulle kunna säga att mord är en sak. Det är ju inte myndigheterna
            som har avrättat personerna.
          </note>
          <note>
            Men om man känner till historien - jag har noga läst in mig på
            de här fallen - visar det sig att det i det ena fallet är fråga
            om en person som hade varit fängslad i nästan 10 år. Han hade
            torterats och utsatts för mycket starka repressalier från myndigheternas
            sida. Han dömdes faktiskt till döden. Men efter mycket stor publicitet
            i internationella medier släpptes han så småningom, trots denna
            dödsdom. Dödsdomen upphävdes inte.
          </note>
          <note>
            I Iran är det faktiskt så att om en person har övergått från
            islam till en annan religion - i många fall rör det sig om kristendom,
            men det kan också vara andra religioner - är den personen fågelfri,
            även om personen inte har avrättats. Sådana personer har alltså
            inte lagens skydd. Detta står uttryckligen i lagen. Det står inte
            någonstans i den iranska lagen att en person som blir avfälling
            skall avrättas, men det står uttryckligen att en person som inte
            kan dömas efter ett uttryckligt lagrum i den iranska lagen i stället
            skall dömas enligt den islamska lagen. Den islamska lagen är helt
            klar;
          </note>
          <note>
            en sådan person skall avrättas.
          </note>
          <note>
            Det anses också att en person som tar livet av någon som är avfälling
            från islam inte begår något fel.
          </note>
          <note>
            Man kan tala med dem om det mord som har begåtts.
          </note>
          <note>
            Men de släpps sedan fria och kan inte dömas för mordet enligt
            sharialagen.
          </note>
          <note>
            Det är precis vad som har hänt i de här fallen. Tre personer
            har bragts om livet. Man säger att man vet vilka som har gjort
            det. Men dessa personer har alltså inte dömts enligt någon lag.
          </note>
          <note>
            Jag vill också ta upp fallet med en man som skickades tillbaka
            av regeringen. Det har publicerats en hel del om den här mannen
            i tidningar och i andra skrifter. När han kom tillbaka till Iran
            återvände han till sin hemby. Han hotades till livet av alla sina
            släktingar utom sin mor och av grannar. Man hotade att bränna
            ned hans hem. Han bytte nattlogi varenda natt därför att han fruktade
            för sitt liv.
          </note>
          <note>
            Är det verkligen svensk humanitet att skicka tillbaka människor
            till en sådan tillvaro? Jag har fått för mig att även brottslingar
            inte skickas tillbaka, när vi kan befara att de kommer att utsättas
            för tortyr eller dödsstraff.
          </note>
          <note>
            I det här fallet finns det en dubbel risk för mannen.
          </note>
          <note>
            Han har både begått narkotikabrott och blivit en konvertit. Det
            intygas från kyrkan att omvändelsen är äkta. Jag menar att regeringen
            i det här fallet har handlat fel. Jag förstår om Utlänningsnämnden
            följer i regeringens spår.
          </note>
          <note>
            Anf. 70 Statsrådet PIERRE SCHORI (s)
          </note>
          <note>
            Herr talman! Jag förstod inte riktigt det sista, men jag kanske
            hörde fel.
          </note>
          <note>
            Om den person som vi talar om har utsatts för den här typen av
            trakasserier är det enligt min mening oerhört allvarligt. Jag
            skulle vilja ha allt det material som Inger Näslund har. Jag har
            inte det just nu.
          </note>
          <note>
            Det är helt riktigt att vi inte sänder tillbaka någon som riskerar
            att utsättas för tortyr eller dömas till dödsstraff. Det är förbjudet
            enligt lag.
          </note>
          <note>
            Det finns ett allmänt dilemma här. När man får två emot varandra
            stående, radikalt olika bedömningar låt oss säga från å ena sidan
            Sveriges ambassad och myndigheter, å andra sidan exempelvis en
            organisation som Amnesty eller en riksdagsledamot - vad gör man
            då? Det blir då svårt att svara på frågor och vara något slags
            domare. Myndigheterna har ju att ta sitt myndighetsansvar.
          </note>
          <note>
            Jag har redovisat i mitt svar att jag just när det gäller Iran
            anser att det man kommit fram till, både från ambassaden och från
            Utlänningsnämnden, håller.
          </note>
          <note>
            Däremot, herr talman, kan jag efter ett par månader i ämbetet
            tänka mig att fundera på hur man skall se till att följa upp olika
            fall som det har varit konflikt och debatt om och där myndigheterna
            har ansett sig vara fria att avvisa personen. Det kanske vore
            ett sätt att utnyttja att ambassaderna ingår i asyl- och migrationspolitikens
            område.
          </note>
          <note type="speaker">
            Anf. 71 INGRID NÄSLUND (kds)
          </note>
          <note>
            Herr talman! Jag är mycket tacksam över den öppningen från statsrådet
            Pierre Schori. Vi har från kristdemokraternas sida mycket länge
            efterlyst att vi noga skall följa flyktingfall där det finns olika
            åsikter från människor och från myndigheter om en människa skall
            utvisas eller inte, för att se vad som händer. Det här fallet
            är ett lämpligt fall att följa upp, tycker jag.
          </note>
          <note>
            Jag vill återkomma till de personer som mördades.
          </note>
          <note>
            Det har sagts från en del håll att de ju inte avrättades.
          </note>
          <note>
            Men jag menar att det är otroligt allvarligt när man på svenska
            ambassaden säger att det under de senaste tre fyra åren inte har
            varit några större problem.
          </note>
          <note>
            De mördade personerna var mycket kända. Två av dem var ledare
            för hela den samlade protestantiska prästkåren. De var det efter
            varandra. Först mördades den ene och sedan den andre. En av dem
            var avfälling. Han hade tidigare bekänt sig till islam, sedan
            varit irreligiös kan man säga, och så småningom gått igenom en
            kristen omvändelse. Två av dem tillhörde gruppen armenier. De
            var alltså armeniska kristna sedan flera släktled tillbaka. Den
            gruppen skall enligt iransk och jag förmodar även islamsk lag
            ha ett speciellt skydd att få utöva sin religion. Ändå begicks
            de här morden. Även om myndigheterna officiellt inte skulle ställa
            sig bakom detta, har jag från internationella organisationer i
            både USA och Storbritannien fått veta att man där ser på dessa
            mord som om det vore myndigheterna som verkligen stod bakom dem.
          </note>
          <note>
            Det är nämligen ingen som har tillrättaförts eller straffats
            för de här morden.
          </note>
          <note>
            Det är oerhört allvarligt. Jag vill verkligen se en annan tingens
            ordning. Konvertiter bör inte avhysas till Iran. Det är också
            Amnestys uppfattning.
          </note>
          <note type="speaker">
            Anf. 72 GUSTAF VON ESSEN (m)
          </note>
          <note>
            Herr talman! Jag tror att det som statsrådet tog upp och som
            även Inger Näslund nämnde om att försöka följa vissa ärenden i
            samband med avvisningar, är en väldigt bra idé. Jag tror t.o.m.
            att man skall gå ännu något längre och försöka att etablera något
            slags direkt samarbete - där så är möjligt, givetvis - med organisationer
            som kan medverka vid mottagandet till det land dit avvisning sker.
          </note>
          <note>
            Rädda Barnen, Röda korset och även andra internationella organisationer
            kunde kanske medverka runt om i världen. De kunde se till att
            få till stånd ett samarbete, en uppföljning och ett mottagande
            av de avvisade just i det känsliga skede då de anländer. Detta
            borde utvecklas. Vi har diskuterat detta med frivilligorganisationerna,
            att de inte bara skulle engagera sig så våldsamt för att få fram
            uppehållstillstånd för familjer. De borde också vara med i den
            svåra processen när människor avvisas och måste tillbaka till
            sina hemländer. Frivilligorganisationerna kunde medverka i den
            processen på ett kreativt och positivt sätt. Jag tror att det
            har tagits upp en diskussion, i varje fall inom Svenska kyrkan,
            för att man skall kunna medverka på ett bättre sätt. Det vore
            oerhört bra för regeringen, alla partier och andra som sysslar
            med dessa frågor om det kunde bli en ökad samsyn och ett ökat
            samarbete på det här området.
          </note>
          <note>
            Anf. 73 Statsrådet PIERRE SCHORI (s)
          </note>
          <note>
            Herr talman! Jag var inte medveten om att kds hade framfört den
            tanken. Det som Gustaf von Essen tog upp är en tanke som jag själv
            har haft. Men det gör det ju inte sämre att vi alla har haft den
            tanken. Låt oss bara säga amen till det.
          </note>
          <note>
            Just i kväll skall jag ha ett möte med alla berörda frivilligorganisationer
            då jag tänkte ta upp tanken om den mänskliga kontakten i den svåra
            situationen när man har blivit återsänd. Jag hoppas att de nappar
            på detta.
          </note>
          <note>
            Slutligen vill jag säga att det är väldigt viktigt -
          </note>
          <note>
            minst lika viktigt som att regeringen och myndigheter med yttersta
            noggrannhet försöker att sätta sig in i vad som är sakläget för
            människor som är hotade på olika sätt och som söker asyl - att
            man från den andra sidan inte heller överdriver om man inte har
            god täckning för det. Det dramatiserar för de asylsökande om man
            beskriver en situation som inte är riktigt sann. Jag säger inte
            detta som kritik. Jag ville bara peka på problematiken i dessa
            frågor.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1995/96:238 om avvisning av barn
            och barnfamiljer
          </note>
          <note>
            Anf. 74 Statsrådet PIERRE SCHORI (s)
          </note>
          <note>
            Herr talman! Också Håkan Holmberg har frågat mig på vilket sätt
            regeringen kommer att tillse att prövning av asylärenden där konventionen
            berörs får anstå till dess att den parlamentariska barnkommittén
            fått slutföra sitt arbete och dess eventuella förslag beretts
            färdigt.
          </note>
          <note>
            Nyligen besvarade jag en interpellation med precis samma innebörd
            av Ragnhild Pohanka. Jag vill inledningsvis upprepa vad jag då
            upplyste om, nämligen att det inte till följd av Barnkommitténs
            tillsättande rått något allmänt beslutsstopp i utlänningsärenden
            som rör barn. Jag vill också påminna om vad den då ansvarige invandrarministern,
            Leif Blomberg, sade i den flyktingpolitiska debatt som hölls här
            i kammaren den 26 januari i år. Under kommitténs arbete avsåg
            regeringen att inte fatta några beslut om avvisning eller utvisning
            som berör barn som vistats här en längre tid och där barnens hälsa
            sätts ifråga.
          </note>
          <note>
            Blomberg avsåg alltså ärenden som lämnats över till regeringen
            för beslut. Ett beslut av regeringen i ett sådant läge skulle
            kunna innebära att en praxis lades fast som sedan kunde komma
            att ändras som ett resultat av kommitténs arbete. Regeringen bedömde
            att det skulle bli fråga om en relativt kort tid och att kommitténs
            förslag därför kunde avvaktas. Blomberg sade i debatten att han
            utgick ifrån att "myndigheterna under tiden för kommitténs arbete
            också skulle komma att iaktta stor varsamhet i hanteringen av
            sådana ärenden".
          </note>
          <note>
            Regeringen har som jag framhöll för Ragnhild Pohanka inte heller
            meddelat några sådana beslut. Något formellt vilandeförklarande
            i juridisk mening har det emellertid inte varit fråga om. Någon
            sådan möjlighet finns inte i utlänningsärenden.
          </note>
          <note>
            Statens invandrarverk och Utlänningsnämnden gjorde vid samma
            tid den bedömningen, som självständiga myndigheter, att det var
            möjligt även för dem att avvakta med beslut i dessa ärenden. Det
            gällde alltså sådana avvisnings- och utvisningsärenden där vistelsetiden
            i Sverige blivit lång och där barns hälsa är satt i fara. Myndigheterna
            utgick då från en tidig information att ett förslag av Barnkommittén
            skulle lämnas inom ett par månader eller i början av april.
          </note>
          <note>
            När det senare stod klart att detta inte skulle bli fallet förklarade
            generaldirektörerna för Invandrarverket och Utlänningsnämnden
            den 10 april i år att myndigheterna främst med hänsyn till dem
            som väntar på beslut inte kan ta ansvaret för den väntetid som
            uppstår. Myndigheterna skulle därför återuppta beslutsfattandet
            i barnärenden i mer normal utsträckning.
          </note>
          <note>
            Generaldirektörerna för de båda myndigheterna informerade mig
            om sitt beslut strax innan det offentliggjordes. Jag noterade
            då att generaldirektörerna underströk att besluten skulle fattas
            med försiktighet och med beaktande av att den parlamentariska
            kommittén tillsatts. Jag har under hand inhämtat att denna inställning
            alltjämt är vägledande för myndigheternas handläggning.
          </note>
          <note>
            Invandrarverket och Utlänningsnämnden skall liksom alla andra
            myndigheter handlägga ärenden i enlighet med gällande lagstiftning.
            Enligt förvaltningslagen skall varje ärende, där någon är part,
            handläggas så snabbt som möjligt utan att rättssäkerheten eftersätts.
            Som jag erinrade om i mitt svar den 6
          </note>
          <note>
            maj, om jag avsåg att vidta åtgärder för att myndigheterna inte
            skulle fatta beslut i barnärenden, är det inte tillåtet för vare
            sig regeringen eller ett enskilt statsråd att söka påverka myndigheterna
            när det gäller hur de skall besluta i enskilda ärenden. Detta
            måste bli mitt svar också i dag, liksom det var den 6 maj.
          </note>
          <note>
            Som Håkan Holmberg hänvisar till i sin interpellation kommer
            Barnkommittén att lämna en rapport om barns ställning enligt utlänningslagen
            senast den
          </note>
          <note>
            30 juni i år. Regeringen har nämligen i direktiven gett kommittén
            i uppdrag att behandla detta rättsområde med förtur. Synpunkterna
            från Barnkommittén kommer att tillmätas stor vikt i arbetet med
            den migrationspolitiska proposition som regeringen avser att lägga
            fram i september i år. Framläggandet har uppskjutits just för
            att Barnkommitténs analys och förslag skall kunna beaktas. Jag
            hoppas att vi med Barnkommitténs hjälp skall kunna nå ökad samsyn
            om hur barnens rätt och bästa skall tas till vara i utlänningsärenden.
          </note>
          <note type="speaker">
            Anf. 75 HÅKAN HOLMBERG (fp)
          </note>
          <note>
            Herr talman! Jag får tacka för svaret. Jag konstaterar att det
            knappast kan vara någon slump att statsrådet Pierre Schori två
            gånger på ganska kort tid har fått likartade frågor. Bakgrunden
            är att både jag och
          </note>
          <note>
            Ragnhild Pohanka - det kanske också gäller ett ytterligare antal
            ledamöter - har fått kontakt med konkreta ärenden där handläggningen
            inte verkar överensstämma med den beskrivning av verkligheten
            som
          </note>
          <note>
            Pierre Schori gör.
          </note>
          <note>
            I mitt fall uppmärksammades jag på problemet genom en kontakt
            med en rysk-judisk familj. Tyvärr är det ofta den typen av ärenden
            som ger upphov till osedvanligt stora frågetecken när det gäller
            myndigheternas hantering. Detta fall gäller en kvinna med en dotter
            som helt uppenbart - i det skede då jag framställde min interpellation
            - föreföll att löpa risk för att i strid med det som statsrådet
            nu sade precis det som inte skulle kunna ske.
          </note>
          <note>
            Som jag ser det finns det två centrala meningar i
          </note>
          <note>
            Pierre Schoris svar. Den ena är när han refererar till
          </note>
          <note>
            Leif Blombergs uttalande att Blomberg utgår ifrån att myndigheterna
            medan Barnkommittén arbetar iakttar stor varsamhet. Den andra
            väsentliga meningen är hänvisningen till pressmeddelandet från
            generaldirektörerna där man talar om hänsyn till dem som väntar
            på beslut, och detta är då skälet för myndigheterna att återuppta
            normal behandling. Det kan väl vara okej som ett skäl om det verkligen
            är fråga om att ta hänsyn till människor som annars skulle fara
            illa på ett eller annat sätt genom att de får vänta.
          </note>
          <note>
            Men i det fall som jag har uppmärksammats förhåller det sig helt
            annorlunda. I det fallet är det fullt rimligt att föreställa sig
            att en omprövning - även en ganska måttlig omprövning - av praxis
            mycket väl skulle kunna få till resultat att det blev ett positivt
            beslut som innebar att familjen skulle få betydligt större möjligheter
            att få stanna här i landet. Ur familjens perspektiv ser det ut
            precis tvärtom, nämligen att svenska myndigheter medan det så
            att säga finns tid försöker att göra sig av med också denna familj
            genom att avslå deras ansökan.
          </note>
          <note>
            Sett ur ett mer principiellt perspektiv är det motiverat att
            en gång till ställa frågan om det kan råka vara så att myndigheterna
            på eget bevåg omtolkar eller nytolkar det som egentligen skall
            gälla. Alternativt gör de en felaktig beskrivning av det man avser
            att företa sig för att det skall se litet trevligare ut.
          </note>
          <note>
            Alternativt igen har de själva svårt att dra gränsen mellan fall
            där fortsatt väntan verkligen vore olycklig och det därför är
            motiverat att fatta beslut och andra fall. Det finns uppenbarligen
            andra fall. Men man har svårt att dra gränsen, om man nu väljer
            den tolkningen. I så fall är vi tillbaka vid det som jag tycker
            är det centrala, nämligen Leif Blombergs uttalande i början av
            året om att myndigheterna bör iaktta stor varsamhet i hanteringen
            av den här typen av ärenden. Frågan är verkligen om man gör det
            på fullt allvar.
          </note>
          <note>
            Jag tycker att Pierre Schori borde bemöda sig mer att ta reda
            på om de berörda myndigheterna möjligen använder ett språkbruk
            för att uppnå någonting, som från regeringens egna intentioner,
            inte är så vidare lyckat för att det skall se bättre ut än vad
            det faktiskt är.
          </note>
          <note type="speaker">
            Anf. 76 RAGNHILD POHANKA (mp)
          </note>
          <note>
            Herr talman! Varsamheten har tydligen resulterat i en del utvisningar
            av barnfamiljer. I ett fall utvisades en familj som hade vistats
            här i fyra år. Då säger man att man av hänsyn till familjens långa
            väntetid behandlar ärendet och utvisar familjen nu. Om man har
            väntat i fyra år kan jag inte tänka mig att två månader skulle
            öka skadan så oerhört mycket. Detta är uppgifter som jag tror
            att jag verkligen kan gå i god för.
          </note>
          <note>
            Det är väldigt märkligt att säga att man av hänsyn till barnen
            skall skynda sig att visa ut dem. Detta förstår inte jag. Om de
            kan räkna med ett positivt besked, är det väl bra om de slipper
            vänta längre.
          </note>
          <note>
            Detta är väldigt allvarligt. Man beslutade att tillsätta Barnutredningen,
            och det tog nästan två månader. Det kan jag ha förståelse för
            att det gjorde. Men sedan fick utredningen bara tre månader på
            sig att arbeta, vilket är en väldigt kort tid. Om man dessutom
            inte bryr sig om att vänta dessa månader, tycker jag att man är
            fel ute.
          </note>
          <note>
            Anf. 77 TREDJE VICE TALMANNEN
          </note>
          <note>
            Jag vill erinra om att kammaren inte bör diskutera myndigheters
            avgörande i enskilda fall.
          </note>
          <note type="speaker">
            Anf. 78 GUSTAF VON ESSEN (m)
          </note>
          <note>
            Herr talman! Det går nog inte att diskutera enskilda fall, eftersom
            det är nästan omöjligt att se alla nyanser i varje enskilt fall.
            Jag vet av egen erfarenhet hur svårt det är att göra bedömningar.
          </note>
          <note>
            Vad jag har förstått kan inte arbetet i vare sig Invandrarverket
            eller Utlänningsnämnden plötsligt upphöra, utan man måste arbeta
            vidare just därför att den långa väntetiden och ovissheten i sig
            är en så oerhört stor belastning för familjer och barnfamiljer.
            Många vill ju faktiskt få ett besked, vare sig det är positivt
            eller negativt. I de fall där Utlänningsnämnden och
          </note>
          <note>
            Invandrarverket, oberoende av vad Barnkommittén kommer fram till,
            bedömer att ett beslut blir negativt eller positivt, måste man
            kunna fatta ett beslut. I de fall där man är mera osäker får man
            däremot vänta tills en ny lagstiftning blir klar eller i alla
            fall tills
          </note>
          <note>
            Barnkommittén har lagt fram sitt betänkande.
          </note>
          <note>
            Det som är förödande ur alla synpunkter är just de långa handläggningstiderna.
            Man skall inte onödigtvis förlänga handläggningstider i de fall
            där man ser att besluten under alla omständigheter kommer att
            bli avvisning. Då är det bättre att fatta besluten och därigenom
            förkorta tiden av ovisshet. Jag tror och förutsätter att både
            Invandrarverket och Utlänningsnämnden agerar på det sättet. Jag
            tror att jag har god täckning för vad jag säger i det fallet.
          </note>
          <note>
            Anf. 79 Statsrådet PIERRE SCHORI (s)
          </note>
          <note>
            Herr talman! Jag kan försäkra Håkan Holmberg om att jag har bemödat
            mig att följa detta. Så fort jag nåddes av nyheten om de två myndigheternas
            beslut hade generaldirektörerna och jag ett ingående samtal, då
            också ord som "försiktighet" tillfogades det som
          </note>
          <note>
            Leif Blomberg tidigare hade sagt om varsamhet. Jag tror alltså
            inte att det rör sig om illvilliga människor, utan det är ansvarsfulla
            myndighetspersoner som nu också vet vad riksdagen och regeringen
            anser just genom att Barnkommittén har tillsatts. De blir också
            påminda om detta.
          </note>
          <note>
            Diskussionen här illustrerar det gemensamma engagemang vi har
            för flyktingbarnens bästa och för deras hälsa. Den illustrerar
            också de olika roller som vi har. Håkan Holmberg och Ragnhild
            Pohanka och
          </note>
          <note>
            Gustaf von Essen kan genom att ta upp frågor här i debatten lyfta
            fram dem i rampljuset. Jag kan genom att jobba med en ny flyktingproposition
            och genom att följa Barnkommitténs arbete samt inkorporera dess
            resultat i den nya flyktingpropositionen i september också verka
            för barnens bästa. Må på det sättet denna debatt ha varit till
            barnens bästa.
          </note>
          <note type="speaker">
            Anf. 80 HÅKAN HOLMBERG (fp)
          </note>
          <note>
            Herr talman! Syftet med att ställa frågor och interpellationer
            är naturligtvis att statsråd och andra, som har att verkställa
            de riktlinjer och intentioner som kommer från riksdagen, påminns
            om vad som faktiskt har sagts.
          </note>
          <note>
            Det är utmärkt att Pierre Schori hade ett ingående samtal med
            de två generaldirektörerna. Jag tror inte att de är illvilliga
            i och för sig, men det är klart att man får tänka på den roll
            som de har. De har nämligen problem med långa listor, långa handläggningstider
            osv. Många i dessa myndigheter skulle naturligtvis tycka att det
            vore väldigt skönt att kunna korta dessa listor. I en gråzon mellan
            två olika praxis, som vi sannolikt befinner oss i, kan det vara
            väldigt frestande att försöka pricka av några extra fall på listan,
            när man nu tycker sig ha fått klartecken för att återuppta arbetet
            på ungefär det sätt som det bedrevs förut. Därför är det nödvändigt
            att påminna om vad riksdagen faktiskt anser.
          </note>
          <note>
            Den här sortens frågor har nu väckts flera gånger i riksdagen,
            därför att flera ledamöter, på det sätt som är ganska vanligt
            för riksdagsledamöter, kommer i kontakt med enskilda fall där
            handläggningen till stor del förefaller strida mot intentionerna.
            Därför är det rimligt att Pierre Schori har ett nytt ingående
            samtal för att påminna om vad som faktiskt var riksdagens intentioner.
            Det kan naturligtvis finnas ett antal fall där de långa handläggningstiderna
            i sig i det här läget alltjämt är ett problem. Men jag föreställer
            mig att det är väl så vanligt att berörda familjer uppfattar det
            precis på det sätt som jag beskrev i fallet med den rysk-judiska
            mamman och hennes dotter, nämligen att man från myndighetens sida
            försöker passa på innan en eventuell praxisändring sker. Detta
            kan inte ha varit riksdagens intention och rimligen inte heller
            statsrådet Pierre Schoris intention.
          </note>
          <note type="speaker">
            Anf. 81 RAGNHILD POHANKA (mp)
          </note>
          <note>
            Herr talman! Enskilda fall skall vi inte diskutera här. Men om
            man inte kan ge exempel, får inte heller beskrivningen liv.
          </note>
          <note>
            Det skulle bli en väldig skillnad om man avvaktade Barnkonventionen.
            Det finns nämligen ganska många som anser att den på något sätt
            skall införlivas i svensk lag, och då blir det andra bedömningar
            i sådana här ärenden.
          </note>
          <note>
            Jag förutsätter att statsrådet och jag har en gemensam värdegrund
            när det gäller humanistiska synpunkter på flyktingpolitiken. Men
            det är klart att det finns nyansskillnader och även något olika
            åsikter om hur målen skall nås. När svårigheter har pågått länge
            får jag ofta litet bråttom, och nu tycker jag att det är nog och
            att det måste hända någonting positivt här. Det går långsamt och
            trögt - i och för sig går utvisningarna litet för fort ibland
            - att ändra inställningen till barns framtid i vårt land. Om det
            tar för lång tid kan det, förutom de traumatiska upplevelser de
            har med sig hemifrån, skada dem för livet.
          </note>
          <note>
            Anf. 82 Statsrådet PIERRE SCHORI (s)
          </note>
          <note>
            Herr talman! Jag tycker att det är utmärkt att man tar upp denna
            diskussion, trots att jag svarade i samma fråga för ett tag sedan.
            Jag skulle ha agerat på liknande sätt om jag var riksdagsman,
            vilket jag också har varit.
          </note>
          <note>
            Jag vill dock förtydliga en sak. Jag har inte gett något klartecken
            till de två myndigheterna att fortsätta sitt arbete. Det har de
            bestämt själva, enligt sitt myndighetsansvar och enligt lagen.
            Därefter har vi haft ett samtal där jag erinrade om de saker som
            jag har nämnt.
          </note>
          <note>
            Jag vet inte om Håkan Holmberg är tankeläsare.
          </note>
          <note>
            Jag skall ha ett möte av detta slag i nästa vecka. Jag kommer
            då att erinra om riksdagens intentioner.
          </note>
          <note type="speaker">
            Anf. 83 HÅKAN HOLMBERG (fp)
          </note>
          <note>
            Herr talman! Jag förutsåg att den reaktionen skulle komma från
            Pierre Schori, eller att han skulle dra exakt den slutsatsen av
            det faktum att jag tog upp denna fråga. Jag är mycket nöjd med
            att jag hade rätt på den punkten.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1995/96:241 om asylprövning av tortyrskadade
          </note>
          <note>
            Anf. 84 Statsrådet PIERRE SCHORI (s)
          </note>
          <note>
            Herr talman! Lennart Rohdin har frågat mig vilka åtgärder regeringen
            avser vidta för att tortyrskador skall behandlas som en huvudpunkt
            då utlänningsmyndigheterna avgör asylsökandes rätt till uppehållstillstånd
            i Sverige.
          </note>
          <note>
            Rohdin uppger i sin interpellation bl.a. att alltfler rapporter
            pekar på att asylsökande som uppger sig ha blivit utsatta för
            tortyr inte får dessa uppgifter seriöst prövade av utlänningsmyndigheterna,
            inte ens när det föreligger svenska specialistläkares utlåtanden
            i saken. Rohdin uppger vidare att Invandrarverket och
          </note>
          <note>
            Utlänningsnämnden tämligen summariskt avfärdar dessa asylsökandes
            uppgifter rörande tortyr med hänvisning till att de bedöms som
            icke trovärdiga. Ofta föregås dessa bedömningar av ett allmänt
            resonemang om den politiska situationen i den asylsökandes hemland.
          </note>
          <note>
            Den fråga Lennart Rohdin har tagit upp är mycket angelägen. Sverige
            har ratificerat FN-konventionen mot tortyr och annan grym, omänsklig
            eller förnedrande behandling eller bestraffning och även den europeiska
            konventionen mot tortyr. Som en följd av ratificeringarna infördes
            i 1989 års utlänningslag ett generellt förbud mot att verkställa
            beslut om avlägsnande till ett land där det finns grundad anledning
            tro att utlänningen löper risk för dödsstraff, kroppsstraff eller
            tortyr. Förbudet är undantagslöst. Motsvarande hinder hade dock
            enligt praxis gällt tidigare. Även artikel 3 i den europeiska
            konventionen angående skydd för de mänskliga rättigheterna och
            de grundläggande friheterna, vilken numera är en del av vår nationella
            lagstiftning, utgör hinder mot att återsända till hemlandet en
            person som löper risk att utsättas för tortyr. Berörda myndigheter
            har att följa lagstiftningen och att beakta de internationella
            åtagandena på området samt att tillse att skyddsbehövande erhåller
            det skydd de har rätt till.
          </note>
          <note>
            Utgångspunkten i behandlingen av enskilda asylärenden är att
            det ankommer på den asylsökande att presentera skälen för sin
            ansökan och i möjligaste mån söka styrka sina anspråk. Enligt
            UNHCR:s handbok (Handbook on Procedures and Criteria for Determining
            Refugee Status) ligger bevisbördan i princip på den asylsökande.
            Däremot delas skyldigheten att söka utreda alla fakta mellan sökanden
            och utredaren.
          </note>
          <note>
            UNHCR:s handbok ger även klara riktlinjer för hur bevisregeln
            the benefit of the doubt bör tillämpas. Där sägs bl.a. att en
            sökandes påståenden inte alltid låter sig bevisas. Om dennes redogörelse
            förefaller trovärdig bör utredaren hellre fria än fälla, såvida
            det inte finns starka skäl för ett motsatt beslut. Även i förarbetena
            till utlänningslagen erinras om det angelägna i att den asylsökande
            ges the benefit of the doubt ifall den asylsökande har lämnat
            en allmänt trovärdig och rimlig berättelse.
          </note>
          <note>
            När Invandrarverket och Utlänningsnämnden fattar beslut i enskilda
            asylärenden har de att beakta och pröva samtliga uppgifter och
            omständigheter i ärendet. I de fall den asylsökande uppger sig
            ha utsatts för tortyr måste uppgiften härom - och i förekommande
            fall läkarutlåtande i saken - granskas synnerligen noggrant. Uppgiften
            och intyg om tortyr utgör en del av underlaget och skall värderas
            tillsammans med övriga väsentliga omständigheter vid den slutliga
            bedömningen. Detta kan i vissa fall innebära, även om uppgiften
            att den asylsökande varit utsatt för tortyr godtas, att personen
            i fråga ändock inte får stanna.
          </note>
          <note>
            Detta beror t.ex. på ändrade förhållanden i hemlandet.
          </note>
          <note>
            Så skedde vid bedömningarna av chilenska asylsökandes ärenden
            efter det att en demokratiskt vald regering ersatt Pinochetdiktaturen.
          </note>
          <note>
            Det avgörande vid skyddsbedömningen är huruvida det finns grundad
            anledning tro att utlänningen vid ett återvändande till hemlandet
            är i fara att utsättas för tortyr. För att fastställa om det finns
            anledning befara tortyr måste således vägas in bl.a. de aktuella
            förhållandena i hemlandet. Även om myndigheterna finner att vederbörande
            inte längre är i sådan fara har de dock möjlighet att i det enskilda
            fallet, under vissa förutsättningar, bevilja uppehållstillstånd
            på humanitär grund.
          </note>
          <note type="speaker">
            Anf. 85 LENNART ROHDIN (fp)
          </note>
          <note>
            Herr talman! Jag tackar statsrådet Schori för svaret. Jag är
            glad över den tydlighet med vilken statsrådet framhåller den betydelse
            frågan om tortyr måste ha vid asylprövning. Det är en signal som
            jag hoppas når ända fram.
          </note>
          <note>
            När det gäller rapporter om hur tortyrskador hanteras kan jag
            t.ex. hänvisa till det seminarium som anordnades av Frivilligorganisationernas
            Fond för
          </note>
          <note>
            Mänskliga Rättigheter här i Stockholm i slutet av mars.
          </note>
          <note>
            Jag medger att frågan om tortyrskador är svår. När statsrådet
            framhåller att det ankommer på den asylsökande att styrka sina
            påståenden börjar jag emellertid undra om statsrådet verkligen
            menar allvar. Hur skall en asylsökande kunna styrka att han eller
            hon utsatts för tortyr? Bör vi kräva av dem att före flykten hos
            berörda hemlandsmyndigheter anhålla om ett skriftligt intyg om
            den behandling vederbörande utsatts för?
          </note>
          <note>
            Tortyren kan också ha genomförts på ett sådant sätt eller så
            långt tillbaka i tiden att tortyrskador endast svårligen kan identifieras
            efter det att asylansökan inlämnats i Sverige.
          </note>
          <note>
            Som statsrådet själv väl känner till förekommer det att uppgifterna
            avvisas av utlänningsmyndigheterna, även när svenska läkare, väl
            insatta i de svåra frågor det gäller, intygar att vederbörande
            utsatts för tortyr som efterlämnat ett antal bestående skador.
            Det kan t.ex. heta att det inte kan uteslutas att de omfattande
            skadorna skulle ha kunnat orsakas på annat sätt
          </note>
          <note>
            - genom att vederbörande blivit överkörd av ett tåg, eller vad?
            Finner inte statsrådet detta pinsamt?
          </note>
          <note>
            Statsrådet framhåller i det skrivna svaret att uppgiften om tortyr
            dock alltid utgör en huvudpunkt vid ett asylärendes avgörande.
            Likaså säger statsrådet att uppgiften "skall värderas tillsammans
            med övriga väsentliga omständigheter vid den slutliga bedömningen".
            Jag förmodar att statsrådet därvidlag anser att det måste krävas
            mycket starka övriga omständigheter för att uppgifter om tortyr
            inte skall fälla utslag.
          </note>
          <note>
            Det kan då inte röra sig om oegentligheter i pappershanteringen
            eller undanhållande av andra uppgifter, inte heller att vederbörande
            gör en annan bedömning av hemlandsmyndighetens demokratiska sinnelag.
          </note>
          <note>
            Statsrådet säger också i sitt svar att det avgörande vid skyddsbedömningen
            är om det finns grundad anledning befara att vederbörande vid
            ett återvändande är i fara att åter utsättas för tortyr. Det kan
            väl inte vara möjligt. Varje möjlighet måste väl vara fullständigt
            utesluten för att ett återsändande över huvud taget skall övervägas.
          </note>
          <note>
            Att de politiska förhållandena förändras till det bättre kan
            givetvis innebära att riskerna minskat avsevärt för att nya människor
            skall råka ut för sådant som tvingar dem på flykt. Men i åtskilliga
            länder i tredje världen innebär det, som statsrådet Schori väl
            vet, inte att den som tidigare utsatts för t.ex. tortyr i det
            förgångna inte skulle löpa fortsatta risker. Då hjälper det föga
            att hänvisa till att det skulle vara en fråga för det landets
            rättsvårdande myndigheter.
          </note>
          <note>
            Avslutningsvis vill jag upprepa mitt påpekande i interpellationen,
            att åberopande av tortyr som inte kan vederläggas med stor säkerhet
            rimligtvis inte kan avfärdas med att den asylsökande i övrigt
            inte befinns trovärdig. Denna bedömning begränsar sig alltför
            ofta till en enstaka omständighet i asylansökan.
          </note>
          <note>
            Statsrådet är naturligtvis medveten om det grannlaga i asylprövningen.
            Felbedömningen att låta någon få asyl för att vi inte med säkerhet
            kan bedöma ansökan kan vi leva med som en, åtminstone relativt
            sett, rätts- och välfärdsstat. Motsatsen kan vi kanske också leva
            med, men inte nödvändigtvis en asylsökande som torterats.
          </note>
          <note type="speaker">
            Anf. 86 GUSTAF VON ESSEN (m)
          </note>
          <note>
            Herr talman! Jag blev väldigt orolig och litet lätt upprörd när
            jag läste Rohdins fråga. Är det så att det finns rapporter om
            att Invandrarverket och Utlänningsnämnden tämligen summariskt
            avfärdar asylsökandes uppgifter rörande tortyr med hänvisning
            till att de bedöms som icke trovärdiga? Om det skulle vara något
            som präglar Utlänningsnämndens och Invandrarverkets arbete är
            det ju fara å färde.
          </note>
          <note>
            Det skulle vara utomordentligt värdefullt om
          </note>
          <note>
            Rohdin på olika sätt kunde ta fram dessa rapporter.
          </note>
          <note>
            Det är möjligt att man t.o.m. måste ta upp detta i riksdagen
            på annat sätt, kanske via Riksdagens revisorer eller i en hearing
            i socialförsäkringsutskottet. Det vore väldigt bra om Rohdin kunde
            komma med dessa rapporter så vi fick titta på dem.
          </note>
          <note>
            Tortyr är något av det mest fruktansvärda människor kan utsättas
            för. Därför måste man ta tortyrfrågorna på allra största allvar
            när man gör bedömningar om asyl eller uppehållstillstånd. I och
            för sig kan man ibland konstatera att påstådd tortyr kanske inte
            har ägt rum. Det kanske inte alltid är trovärdigt. Därför måste
            man alltid undersöka rätt noggrant och försöka fastställa detta.
            Men finns det tecken som tyder på att det är klart att det har
            förekommit tortyr, så vägs detta, såvitt jag kan förstå, mycket
            noggrant in i utredningen om asyl. Sker inte detta är det verkligen
            fara å färde.
          </note>
          <note>
            Det skulle i så fall vara rätt upprörande.
          </note>
          <note>
            Sedan till frågan om återsändande eller inte även om man har
            genomgått tortyr. Även där måste man göra en utomordentligt noggrann
            bedömning. Det går inte att sända tillbaka en person hur som helst
            även om man tror att läget har förbättrats. Man måste väga in
            tortyrfrågan väldigt noggrant i samband med ett återsändande även
            om förhållandena har förbättrats.
          </note>
          <note>
            Men det innebär inte att alla tortyrskadade har rätt till uppehållstillstånd.
            Det kan finnas länder dit det går att återsända, där förhållandena
            är sådana att det nu är möjligt med avvisning. Men tortyr måste
            alltid vara en mycket viktig faktor när man gör en asylprövning.
          </note>
          <note>
            Jag hoppas att Lennart Rohdin kan vidimera de antydningar han
            har kommit med i sina frågor, så att det här kan komma till större
            kännedom här i riksdagen, så att vi kan ta itu med det på allvar.
          </note>
          <note>
            Anf. 87 Statsrådet PIERRE SCHORI (s)
          </note>
          <note>
            Herr talman! Jag anser inte att det är pinsamt att redovisa vad
            som är grunderna, nämligen att, som det står, den asylsökande
            i möjligaste mån skall försöka styrka sina anspråk - alltså i
            möjligaste mån. Dessutom är det UNHCR som i sin handbok i princip
            lägger bevisbördan där. Men, som framgår av det följande jag sade,
            vägs det upp mer än nog av det andra. Det är klart att det finns
            tydliga bevis för tortyr ibland, självfallet.
          </note>
          <note>
            Jag nämnde fallet Chile för att tydliggöra något som, skulle
            jag vilja säga, nästan är ett undantag. Där ser man en klar skillnad
            mellan en regim som tidigare torterade systematiskt och en demokratiskt
            vald regim som inte tillåter att polisen på någon station, inte
            ens ute i provinsen, tillämpar tortyr. Sådana undantagsfall skulle
            man kunna tänka sig vid en ingående bedömning.
          </note>
          <note>
            Jag är också angelägen om att få del av de rapporter som Lennart
            Rohdin nämner i sin interpellation.
          </note>
          <note>
            Det är allvarliga frågor.
          </note>
          <note>
            Herr talman! Jag är tacksam för att Lennart
          </note>
          <note>
            Rohdin tog upp denna fråga. Det ger mig anledning att informera
            riksdagen om ett aktuellt fall som nyligen kommit till regeringens
            kännedom.
          </note>
          <note>
            Det rör sig om en zairisk kvinna som åberopat att hon är politisk
            oppositionell och att hon varit utsatt för tortyr i Zaire. Utlänningsnämnden
            har som sista instans meddelat att den zairiska kvinnan kan återföras
            till Zaire. FN:s kommitté mot tortyr har den 8 maj
          </note>
          <note>
            1996 i mål mot Sverige efter klagomål från kvinnan funnit att
            ett återsändande av henne skulle innebära ett brott mot artikel
            3 i FN:s konvention mot tortyr, och att svenska staten är skyldig
            att avstå från att återföra henne till hemlandet med tvång. Det
            här är allvarligt.
          </note>
          <note>
            Det är därför jag tar upp det för riksdagens kännedom.
          </note>
          <note>
            Nämnda avgörande understryker vilka grannlaga bedömningar som
            skall göras vid våra utlänningsmyndigheter. Jag är medveten om
            hur svårt det är för myndigheterna att bedöma vissa asylärenden,
            särskilt de som innehåller motstridiga uppgifter. Uppgifter om
            tortyr utgör dock alltid en huvudpunkt vid ett asylärendes avgörande.
            Ett stort antal asylsökande beviljas också tillstånd att stanna
            i vårt land i de fall där myndigheterna bedömt att det finns grundad
            anledning att tro att risk för tortyr föreligger.
          </note>
          <note>
            Avgörandet i FN:s kommitté mot tortyr inskärper ändå ytterligare
            betydelsen av en synnerligen nogsam och försiktig behandling av
            ärenden där uppgift om tortyr förekommer.
          </note>
          <note>
            Herr talman! Jag utgår ändå från att så sker.
          </note>
          <note type="speaker">
            Anf. 88 LENNART ROHDIN (fp)
          </note>
          <note>
            Herr talman! Det är naturligtvis värdefullt att statsrådet informerar
            oss om det senaste fallet i den här FN-kommissionen. Det ger,
            tycker jag då, anledning att också ställa sig litet frågande till
            hur det förhåller sig; då har vi åtminstone ett fall som uppenbarligen
            har hanterats på det här sättet på hög nivå.
          </note>
          <note>
            Jag sade i mitt inledningsanförande att det ägde rum ett seminarium
            för några månader sedan här
          </note>
          <note>
            Stockholm, ordnat av Frivilligorganisationernas Fond för Mänskliga
            Rättigheter, som avhandlade just detta tema. Detta borde inte
            vara okänt för vare sig statsrådet eller företrädaren för utlänningsmyndigheterna
            här i riksdagen. Detta ger oss naturligtvis anledning till oro.
            Som enskild riksdagsledamot har jag naturligtvis inte tillgång
            till alla akter rörande alla asylärenden där tortyrskador åberopas.
            Som har sagts vid tidigare debatter här i dag får vi som enskilda
            riksdagsledamöter dock information om ett stort antal ärenden
            som på olika sätt tycks strida mot de uppfattningar som statsrådet
            här för fram.
          </note>
          <note>
            Därför tycker jag att det var viktigt att ställa denna fråga
            till statsrådet, och som jag inledningsvis sade är jag glad över
            den tydlighet som fanns i statsrådets svar. Jag hoppas att den
            tydligheten når ända fram.
          </note>
          <note>
            Statsrådet sade i närmast föregående interpellationsdebatt att
            han hoppades snart kunna lägga fram en proposition gällande flyktingpolitiken.
            Som statsrådet väl vet ligger det bl.a. ett förslag från en enskild
            utredare - något som initierades av den föregående regeringen
            - om att regeringen skall få möjligheter att ta egna initiativ
            när det gäller praxisbildningen.
          </note>
          <note>
            Jag tror att det skulle vara ytterst värdefullt inom det här
            området att regeringen ser till att detta förslag finns med i
            den proposition som läggs fram, och att regeringen dessutom tar
            en av sina första möjligheter när riksdagen, vilket vi hoppas,
            har bifallit detta förslag, att verkligen titta på de här sakerna
            så att det blir klara och entydiga besked mellan riksdagen och
            regeringen å den ena sidan och utlänningsmyndigheterna å den andra.
          </note>
          <note>
            Sedan vill jag vända mig till Gustaf von Essen.
          </note>
          <note>
            Han är, det har vi konstaterat här i dag, snabb att uppträda
            som utlänningsmyndigheternas försvarsadvokat här i talarstolen
            när interpellanter ställer politiska frågor till de politiskt
            ansvariga i regeringskansliet.
          </note>
          <note>
            Jag kan bara konstatera att det naturligtvis alltid är svårt
            för den som är utomstående. Gustaf von Essen är ju inte utomstående,
            utan han kan lyssna till alla de resonemang som förs i både Invandrarverkets
            och
          </note>
          <note>
            Utlänningsnämndens sammanträdesrum. Men det måste ju ändå vara
            så att vi som får ta del av de beslutshandlingar som föreligger
            i enskilda ärenden måste utgå från att det som anförs som beslutsskäl
            i ärendena är det väsentliga.
          </note>
          <note>
            Sedan kan det givetvis finnas annat som man av utrymmesskäl inte
            får plats med i dessa beslutsformuleringar, men det kan ju rimligtvis
            inte ha varit de avgörande skälen, eftersom de då naturligtvis
            hade stått där. Jag återkommer därför till de uppgifter som jag
            har fört fram såväl i min interpellation som i mitt första inlägg
            i denna debatt. Jag konstaterar och citerar vad som faktiskt skrivs
            och som måste bedömas ha varit utlänningsmyndigheternas avgörande
            argument när de avvisar även av svenska läkare vidimerade tortyrskadade.
          </note>
          <note type="speaker">
            Anf. 89 GUSTAF VON ESSEN (m)
          </note>
          <note>
            Herr talman! Herr Rohdin var ju själv en gång statssekreterare
            för dessa frågor och vet väl ungefär vilka möjligheter och roller
            enskilda riksdagsmän, statsråd och företrädare för departementen
            har. Jag är definitivt inte någon företrädare för utlänningsmyndigheterna,
            vad nu det är för något. Jag vet inte om det finns något som heter
            utlänningsmyndigheterna, men låt vara att det kan vara Utlänningsnämnden
            eller
          </note>
          <note>
            Invandrarverket.
          </note>
          <note>
            Den flyktinglagstiftning som finns och som praktiseras är i huvudsak
            baserad på rätt stor enighet i riksdagen. Vi skall ha en reglerad
            invandring, och vi skall ha olika bestämmelser i vilka det tas
            hänsyn till de konventioner som vi har och de åtaganden som vi
            har gjort. Det skall vara en human flyktinglagstiftning, och den
            skall helst vara tydlig. Allt detta försöker vi efter bästa förmåga
            få ihop. Det finns hela tiden förbättringar som måste göras. En
            sak som jag själv faktiskt anser - och där har kanske Lennart
            Rohdin och jag en gemensam ståndpunkt - är att beslutsmotiveringarna
            i de beslut som fattas både på Invandrarverkets nivå men också
            på Utlänningsnämndens nivå behöver utvecklas ytterligare. De behöver
            förbättras.
          </note>
          <note>
            Barnens position när det gäller beslut som rör barn måste tydliggöras
            i samband med dessa beslutsmotiveringar, så att alla är överens
            om att man kan läsa ut vad som menas. Det måste vara tydligt.
            Det tycker jag att vi skall hjälpas åt med, och där finns det
            väl goda utsikter bl.a. i barnkonventionen att komma fram en bit
            till. Men detta är i grunden politik, och jag för min politik
            på detta område.
          </note>
          <note>
            Anf. 90 Statsrådet PIERRE SCHORI (s)
          </note>
          <note>
            Fru talman! Jag valde den här debatten för att informera om domen
            mot Sverige i fallet med kvinnan från Zaire därför att det passade
            in här och därför att det visar hur viktigt det är med försiktighet
            och noggrannhet i sådana här frågor. Därmed vill jag inte kritisera
            utlänningsmyndigheterna. Jag har också studerat det här fallet,
            och man ser hur andra länder agerar. Det är ingen ursäkt, men
            människor från Zaire förs tillbaka till sitt hemland med chartrade
            plan. Där förelåg också vissa motstridiga uppgifter. Men nu är
            det som det är. Detta fall visar hur svårt det är och hur noggrann
            man måste vara. Och den här kvinnan kan inte utvisas.
          </note>
          <note>
            Avslutningsvis, fru talman, vill jag säga att jag anser att det
            även på detta område inom flyktingpolitiken finns utrymme för
            förändringar och förbättringar.
          </note>
          <note>
            Därför avser jag att i den proposition som skall läggas fram
            i höst att föreslå ett tydligare uttalat skydd när det gäller
            skyddsbehövande och tortyrskadade.
          </note>
          <note type="speaker">
            Anf. 91 LENNART ROHDIN (fp)
          </note>
          <note>
            Fru talman! Avslutningsvis vill jag tacka statsrådet för detta
            besked. Jag tror att det är ytterst välkommet.
          </note>
          <note>
            Den oro som jag har gett uttryck för i den här debatten är väl
            ett inslag i den utvecklingen. Som jag sade i mitt förra inlägg,
            även om statsrådet valde att inte kommentera det, hoppas jag att
            det blir möjligt för regeringen att på eget initiativ påverka
            praxisbildningen i asylhanteringen och att detta sker omgående
            när det gäller hanteringen av tortyrskadade.
          </note>
          <note>
            Jag är fullt medveten om att Gustaf von Essen inte har någon
            mer möjlighet att gå upp i denna debatt, men jag vill ändå säga
            att hans påstående att jag tidigare har varit statssekreterare
            på detta område ger mig kanske en viss möjlighet att bedöma formuleringar
            i ärenden som kommer under mina ögon även efter det att jag har
            slutfört den tjänstgöringen. Jag konstaterar bara att Gustaf von
            Essen i de debatter som vi har haft i dag uppenbarligen är mer
            bekymrad över den oro som riktas mot Invandrarverkets och Utlänningsnämndens
            om inte praxis så ändå alltför ofta synbarliga agerande än över
            den verklighet som den här oron faktiskt ger uttryck för. Men
            som Gustav von Essen sade, det är hans politik.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1995/96:244 om besöksvisum för anhöriga
            till Bosnienflyktingar
          </note>
          <note>
            Anf. 92 Statsrådet PIERRE SCHORI (s)
          </note>
          <note>
            Fru talman! Lennart Rhodin har frågat mig vilka åtgärder regeringen
            avser vidta för att ge signaler om att anhöriga till bosniska
            flyktingar i Sverige smidigt skall kunna erhålla besöksvisering.
          </note>
          <note>
            Med visering avses ett tillstånd att resa in i och vistas i Sverige
            under viss tid. Visering beviljas såväl för rena turistbesök som
            för besök hos släktingar. Av
          </note>
          <note>
            2 kap. 1 § utlänningslagen framgår att visering får ges för högst
            tre månaders vistelse vid varje tillfälle om inte regeringen föreskriver
            annat. Genom ändring i utlänningsförordningen (2 kap. 6 §), som
            trädde i kraft den 15 oktober 1995, har regeringen föreskrivit
            att visering får ges även för längre tid än tre månader, dock
            för högst ett år, om det föreligger särskilda skäl för det. Ändringen
            har gjorts för att göra det möjligt att ge en visering för släktbesök
            under en något längre tid och därmed undvika att utlänningen måste
            söka uppehållstillstånd för besök.
          </note>
          <note>
            Grundregeln enligt 1 kap. 3 § utlänningslagen är att en utlänning
            som inte har uppehållstillstånd eller är medborgare i ett annat
            nordiskt land skall ha visering för att resa in i Sverige. Enligt
            utlänningsförordningen gäller emellertid undantag för medborgare
            i en rad andra länder, i regel grundade på ömsesidiga avtal om
            viseringsfrihet.
          </note>
          <note>
            Det är i första hand Statens invandrarverk som beslutar i ärenden
            om visering. Invandrarverket får emellertid efter samråd med Utrikesdepartementet
            bemyndiga svenska utlandsmyndigheter att besluta i sådana ärenden.
            Alla svenska utlandsmyndigheter har på så sätt fått mer eller
            mindre långtgående bemyndiganden att besluta i viseringsärenden.
            Om utlandsmyndigheten är osäker om visering bör beviljas eller
            inte skall ansökan alltid lämnas över till Invandrarverket för
            beslut. Grundläggande förutsättningar för att visering skall beviljas
            är att sökanden kan bedömas ha för avsikt att lämna Sverige efter
            viseringstidens utgång och att han eller hon har tillräckligt
            med pengar för vistelsen här, såvida avsikten inte är att någon
            här i landet skall stå för försörjningen.
          </note>
          <note>
            Det är av största vikt att kontakter mellan människor i olika
            länder underlättas. Det gäller såväl i fråga om släktkontakter
            som kommersiella och kulturella förbindelser på olika plan. Det
            övergripande målet måste vara att skapa så stor frihet för rörelser
            över gränserna som möjligt. Mot önskemålet om fri rörlighet måste
            emellertid ställas nödvändigheten av att upprätthålla den reglerade
            invandring som vi har och som riksdagen vid ett flertal tillfällen
            ansett att vi måste ha. Det medför dels att vi ställer krav på
            visering i förhållande till ett antal länder, dels att visering
            kan nekas om det finns anledning att anta att avsikten är att
            bosätta sig här i landet.
          </note>
          <note>
            Som jag framhållit är det av särskild vikt att viseringskrav
            inte i onödan försvårar släktbesök. Vikten av att sådana förbindelser
            underlättas måste därför alltid vägas in när viseringsansökningar
            prövas. Det gäller i särskilt hög grad när det är fråga om den
            som kommit till Sverige som flykting och som upplever saknaden
            efter anhöriga som särskilt svår.
          </note>
          <note>
            Det kan i det enskilda fallet inte sällan bli fråga om svåra
            avvägningsproblem när det gäller att avgöra om visering skall
            beviljas eller inte. Det måste alltid bli fråga om en individuell
            bedömning i det enskilda fallet.
          </note>
          <note>
            Enligt instruktionen för Statens invandrarverk ankommer det på
            verkets styrelse att besluta om riktlinjer för Invandrarverkets
            beslut i ärenden om visering.
          </note>
          <note>
            I verkets styrelse ingår representanter för fem av riksdagspartierna,
            däribland Folkpartiet.
          </note>
          <note>
            Mot bakgrund av vad jag ovan anfört blir mitt svar till Lennart
            Rhodin att det inte finns någon anledning för regeringen att ge
            några särskilda anvisningar om att anhöriga till bosniska flyktingar
            skall kunna få besöksvisering.
          </note>
          <note type="speaker">
            Anf. 93 LENNART ROHDIN (fp)
          </note>
          <note>
            Fru talman! Jag tackar statsrådet Schori för svaret.
          </note>
          <note>
            Till skillnad från vad som gäller föregående svar kan jag inte
            annat än konstatera att detta var tämligen byråkratiskt till sin
            utformning. Formerna för myndigheternas hantering av viseringsfrågor
            torde vara väl bekanta för riksdagen. Lika bekant börjar bli den
            utbredda misstänksamhet vilken många som ansöker om visum för
            att kunna besöka anhöriga i vårt land möter hos Invandrarverkets
            handläggare.
          </note>
          <note>
            Den sökande är helt utlämnad och saknar varje möjlighet att göra
            sin rätt gällande. För den sökande liksom för de anhöriga i Sverige
            som faktiskt fått tillstånd att vistas i Sverige utan inskränkning
            är möjligheten att åter få träffa sina anhöriga många gånger den
            viktigaste frågan i livet.
          </note>
          <note>
            Det tre och ett halvt år långa kriget i Bosnien är
          </note>
          <note>
            Europas största skamfläck sedan andra världskriget.
          </note>
          <note>
            Det har statsrådet och jag tidigare här i kammaren haft tillfälle
            att utbyta åsikter om. Väl så skamlig är
          </note>
          <note>
            Europas oförmåga och ovilja att ta sitt ansvar och att visa den
            beslutsamhet och den solidaritet som allt vårt tal om att nazismens
            folkmordspolitik inte får upprepas kunde ha givit anledning att
            tro på.
          </note>
          <note>
            I Sverige fick 1993 kanske så mycket som 60 000
          </note>
          <note>
            bosniska flyktingar rätt att stanna. Ibland framhålls det i dag
            som något storartat. I jämförelse med hur flertalet andra europeiska
            stater förhöll sig kan det kanske tyckas motiverat. Det finns
            väl ingen anledning att dölja att tveksamheten eller rent av kritiken
            mot den dåvarande regeringens ställningstagande var betydande
            också på politiskt håll.
          </note>
          <note>
            I en debattartikel i Dagens Nyheter kritiserades dessutom beslutet
            av högre chefer för Invandrarverket, som framhöll att de tvärtom,
            om de fått hållas, kunde ha sett till att de bosniska krigsflyktingarna
            inte fått stanna.
          </note>
          <note>
            Genom Daytonuppgörelsen har kriget i Bosnien upphört. Det är
            välkommet. Jag kunde själv vid ett besök för någon vecka sedan
            konstatera den oerhörda lättnad det här innebär för människorna,
            bl.a. i det under hela kriget belägrade Sarajevo. Vi vet alla,
            beroende på omvärldens förhållningssätt, att det inte är någon
            rättvis fred som nu börjar byggas i Bosnien.
          </note>
          <note>
            Fortfarande leker folkmordets arkitekter katt och råtta med världssamfundets
            utsända.
          </note>
          <note>
            Men när nu kriget upphört kan människorna i
          </note>
          <note>
            Bosnien ändå försöka bygga en ny framtid. Det blir svårt, mycket
            svårt. Många kära är borta för alltid, andra befinner sig långt
            bort. Att kunna återses är ofta en grundläggande förutsättning
            för att kunna börja om. Många av dem jag träffade i Sarajevo beklagade
            sig över hur omständlig och långsam hanteringen av ansökningar
            om besöksvisum till Sverige är. Detsamma får jag höra också av
            de anhöriga här i Sverige. Min kännedom om hur dessa frågor ofta
            hanteras gör mig tyvärr inte särskilt överraskad.
          </note>
          <note>
            Också för dem som gör ett stort nummer i den flyktingpolitiska
            debatten av att flyktingar skall hjälpas att återvända borde det
            vara värdefullt att kontakterna mellan anhöriga som skiljts åt
            av folkmordets härjningar kan återupprättas. Endast så kan alla
            de bosniska flyktingar som själva önskar återvända skaffa sig
            kunskap om och tilltro till förutsättningarna att återvända, om
            inte nödvändigtvis hem så åtminstone till någon del av det sargade
            Bosnien.
          </note>
          <note>
            Jag undrar om inte statsrådet Schori ändå finner det angeläget
            att instämma i min uppfattning att möjligheterna till detta bör
            underlättas och uppmuntras på alla sätt. Måste vi i Sverige så
            ofta ha som ingångsvärde att de som vill besöka vårt land är potentiella
            bedragare?
          </note>
          <note>
            Anf. 94 Statsrådet PIERRE SCHORI (s)
          </note>
          <note>
            Fru talman! Vad först gäller byråkratiska formuleringar vill
            jag säga att det är många som ogillar byråkrati i sig men att
            de här s.k. byråkratiska formuleringarna ofta, Lennart Rohdin,
            är resultat av beslut som har fattats av Lennart Rohdin själv
            här i riksdagen. De formuleringarna tycker jag alltså inte att
            man skall angripa.
          </note>
          <note>
            Jag vill till Lennart Rohdin säga att han i den här frågan kan
            vända sig till sin partirepresentant i Invandrarverkets styrelse.
            Den är den som avgör reglerna för den här typen av visering.
          </note>
          <note>
            Min inställning har jag tydligt gett uttryck för i mitt svar.
            Man skall inte i onödan försvåra släktbesök, särskilt inte för
            flyktingar från Bosnien eller något annat håll.
          </note>
          <note type="speaker">
            Anf. 95 LENNART ROHDIN (fp)
          </note>
          <note>
            Fru talman! Det är i Invandrarverkets styrelse liksom här i riksdagen
            så att Folkpartiet inte förfogar över den största representationen,
            framför allt inte över majoriteten. Det gör det angeläget att
            få ett uttalande även från de politiskt ansvariga när det gäller
            frågan om besöksviseringen av anhöriga till flyktingar från Bosnien.
          </note>
          <note>
            Jag konstaterade att byråkratiska formuleringar dominerade i
            statsrådets svar. De är givetvis korrekta och riktiga och säkerligen
            också uttryck för de politiska beslut som fattats här i riksdagen,
            även om jag tror att det ibland finns litet mer av känsla bakom
            de ställningstaganden som riksdagen gör än i den senare hanteringen
            av dem i praktiken.
          </note>
          <note>
            Trots detta tycker jag, som sagt, att det är angeläget med ett
            klart uttalande från statsrådets sida.
          </note>
          <note>
            Jag vill i sammanhanget ta upp ytterligare en fråga, som det
            verkligen brådskar med och som jag tror skulle intressera statsrådet.
            Om allt går som det är tänkt - och det är ju långt ifrån säkert
            - kommer den
          </note>
          <note>
            14 september val att hållas i Bosnien i enlighet med bestämmelserna
            i Daytonuppgörelsen. På några håll i
          </note>
          <note>
            Europa finns ett stort antal bosniska flyktingar som enligt Daytonavtalet
            - det är en av förutsättningarna för att valet skall kunna genomföras
            - skall ha rätt att rösta och medverka i de här valen.
          </note>
          <note>
            Det rör sig om betydande valkretsar, sett från politiskt håll.
            Jag vet att det finns ett stort intresse från de politiska partier
            som nu börjar vakna upp efter krigets långa dvala för att kunna
            besöka sina väljare i
          </note>
          <note>
            Sverige och på andra håll. Jag kunde vid mitt besök i
          </note>
          <note>
            Sarajevo för två veckor sedan konstatera att många av det liberala
            partiets företrädare har anhöriga som flyktingar i Sverige, och
            det kommer naturligtvis att finnas åtskilliga företrädare för
            partierna i Bosnien, oavsett om det är på den bosniska eller på
            den bosnienserbiska sidan, med ett legitimt intresse av att kunna
            besöka sina potentiella väljare även i Sverige.
          </note>
          <note>
            Det är ju ett undantagsfall att ett val äger rum på det här sättet.
            Jag hoppas att statsrådet, utan att utfärda några anvisningar,
            kan instämma med mig i att dessa representanter, även om de inte
            kan hänvisa till att de har anhöriga i Sverige, snabbt och smidigt
            beviljas möjlighet att komma hit och träffa sina landsmän och
            kanske sina sympatisörer och informera dem om förutsättningarna
            för att ta ställning och delta i de kommande valen i Bosnien.
          </note>
          <note>
            Anf. 96 Statsrådet PIERRE SCHORI (s)
          </note>
          <note>
            Fru talman! Detta är en viktig fråga. Om valet blir av skall
            det för det första ses till att flyktingar från
          </note>
          <note>
            Bosnien här i Sverige får möjlighet att rösta, och sådana förberedelser
            pågår. Det gäller t.ex. flyktingar från Mostar, som det finns
            4 000 av i Sverige, och även de andra.
          </note>
          <note>
            Jag tycker också att det är viktigt att tillresande politiker
            som vill informera inför dessa val skall kunna komma hit. Jag
            tror dock att de nog kommer att få ägna all sin energi åt att
            försöka klara hemmafronten
          </note>
          <note>
            - det är svårt nog där - men jag tycker att det skulle vara i
            strid mot Daytonavtalets anda att förhindra en normal partipolitisk
            information på det ena eller andra sättet.
          </note>
          <note type="speaker">
            Anf. 97 LENNART ROHDIN (fp)
          </note>
          <note>
            Fru talman! Jag tackar för det svaret och vill bara framhålla
            att det är tre månader till valdagen. Tre månader är oftast en
            väldigt kort tid för dem som söker visum för att kunna besöka
            Sverige att över huvud taget hinna få ett besked. Min oro är nog
            inte alldeles obefogad på den punkten.
          </note>
          <note>
            Valen utomlands skall, såvitt jag förstått, genomföras tidigare
            än valdagen den 14 september. Med min kännedom om hur det ser
            ut i Bosnien och södra Europa vid den tiden på året kommer nog
            valrörelsen där nere att huvudsakligen äga rum under de en och
            en halv månader som följer på det att människor som befinner sig
            som flyktingar i andra länder skall ha röstat. Jag vet att intresset
            är stort från de politiska partierna i Bosnien att få komma till
            bl.a. Sverige för att besöka sina landsmän. Det hoppas jag att
            de skall få göra snart och smidigt.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1995/96:247 om förföljelse på grund
            av kön m.m.
          </note>
          <note>
            Anf. 98 Statsrådet PIERRE SCHORI (s)
          </note>
          <note>
            Fru talman! Ulla Hoffmann har frågat mig om regeringen i sin
            kommande proposition är beredd att förorda att den som hyser välgrundad
            fruktan för förföljelse på grund av kön eller homosexualitet skall
            anses tillhöra "viss samhällsgrupp" i enlighet med artikel 1 A
            (2) i 1951 års flyktingkonvention.
          </note>
          <note>
            Den grundläggande frågan är om skydd nu ges och i framtiden bör
            ges till människor som söker asyl i
          </note>
          <note>
            Sverige och är förföljda på grund av kön eller homosexualitet.
            Ulla Hoffmann exemplifierar med sådana omständigheter som vägran
            att bära slöja, att leva i enlighet med traditionella sociala
            mönster eller att tillåta att en dotter könsstympas. Situationen
            kan här vara sådan att den asylsökande redan nu ges skydd i
          </note>
          <note>
            Sverige.
          </note>
          <note>
            I förberedelserna för den migrationspolitiska proposition, som
            regeringen avser att lägga fram i september, är en viktig ledstjärna
            att Sverige skall föra en human och tydlig politik. Jag är ytterst
            angelägen om att vi i vår lagstiftning och dess genomförande skall
            leva upp till internationell standard för mänskliga rättigheter,
            som den kodifierats i bl.a. flyktingkonventionen, Europakonventionen
            om de mänskliga rättigheterna och de grundläggande friheterna
            och
          </note>
          <note>
            FN:s tortyrkonvention. Det kommer att framgå av de olika förslag
            som regeringen avser att lägga fram.
          </note>
          <note>
            Avsikten är också att lägga fram förslag som tillgodoser rätten
            till skydd undan förföljelse på grund av kön eller homosexualitet.
          </note>
          <note>
            Vad Ulla Hoffmann specifikt frågar om gäller om detta skydd skall
            lämnas genom att den som förföljs på grund av tillhörighet till
            visst kön eller homosexualitet skall anses vara flykting enligt
            flyktingkonventionen. Skydd skulle han eller hon få i vilket fall
            som helst enligt Flyktingpolitiska kommitténs förslag.
          </note>
          <note>
            Kommittén stannade emellertid för att inte tolka in skyddsbehovet
            under konventionen utan lägga in skyddet i en särskild paragraf
            om övriga skyddsbehövande.
          </note>
          <note>
            Jag instämmer med Ulla Hoffmann i att det finns en möjlighet
            att tolka definitionen i flyktingkonventionen så att kvinnor,
            som möter hård eller omänsklig behandling på grund av att de överskridit
            de sociala sedvänjorna i det samhälle där de lever, kan betraktas
            som flyktingar, förföljda på grund av sin tillhörighet till "viss
            samhällsgrupp" i konventionens mening.
          </note>
          <note>
            Det är också riktigt att några stater - det är inte så många
            men i alla fall - nu i vissa fall tolkar konventionen på detta
            sätt. Flyktingkommissariens exekutivkommitté, som är sammansatt
            av ett antal av konventionsstaterna inklusive Sverige, gav utrymme
            för tolkningen redan för något decennium sedan genom att anta
            en s.k. konklusion. Det är alltså fråga om en möjlighet att tolka
            konventionen på detta sätt, inte om att staterna skall eller ens
            bör göra detta.
          </note>
          <note>
            När Flyktingpolitiska kommittén arbetade fram sitt förslag hade
            inte heller Flyktingkommissariatet några invändningar eller påpekanden
            till att skydd vid risk för förföljelse på grund av kön eller
            homosexualitet skulle ske utanför konventionstillämpningen. Först
            därefter har Flyktingkommissariatet kommit att förespråka att
            staterna väljer en annan tolkning.
          </note>
          <note>
            Min ambition, fru talman, inför propositionsarbetet är att få
            en tydlig och human utlänningslag. I den andan prövas olika sätt
            att lagtekniskt konstruera skyddet för dem som förföljs på grund
            av kön eller homosexualitet.
          </note>
          <note type="speaker">
            Anf. 99 ULLA HOFFMANN (v)
          </note>
          <note>
            Fru talman! Jag tackar statsrådet Schori för svaret.
          </note>
          <note>
            Statsrådet hänvisar till sin ambition att Sverige i framtiden
            skall föra en human och tydlig flyktingpolitik som lever upp till
            internationell standard för mänskliga rättigheter och till att
            den kommande utlänningslagen kommer att spegla denna ambition.
            Det tycker jag är bra. Därför känns det angeläget att innan sista
            handen är lagd vid propositionen lyfta fram förföljelse på grund
            av kön eller homosexualitet.
          </note>
          <note>
            Statsrådet säger i sitt svar att den som förföljs på grund av
            kön eller homosexualitet kommer att få skydd i vilket fall som
            helst enligt Flyktingpolitiska kommitténs förslag. Och med detta
            kanske det tycks att jag borde vara nöjd. Kvinnor som har utsatts
            för systematisk våldtäkt som ett led i krigföring, kvinnor som
            piskats offentligt därför att de vägrat bära slöja, kvinnor som
            flyr med sina döttrar för att undvika könsstympning kommer att
            få stanna. Men jag nöjer mig inte med att dessa kvinnor eller
            homosexuella kommer att ges skydd under en särskild regel utanför
            flyktingkonventionens ram.
          </note>
          <note>
            Sedan en tid tillbaka pågår ett, såvitt jag förstår, intensivt
            jämställdhetsarbete i regeringskansliet och på alla departement.
            Förtroendevalda och tjänstemän utbildas i hur de skall analysera
            och anlägga ett jämställdhetsperspektiv på sina respektive områden.
            Hittills har jämställdheten och kvinnofrågorna behandlats i särskilda
            rum, i särskilda organisationer, i särskilda lagar. Kvinnors situation
            och problem har behandlats med särlösningar som inte har förändrat
            maktförhållandena mellan könen. Kvinnor särbehandlas i stället
            för att ses som hälften av mänskligheten. Vid kvinnokonferensen
            i Beijing beslutades - och den svenska delegationen ställde sig
            bakom - att jämställdheten skall finnas med i varje beslut, i
            varje proposition, i varje politikområde. Jämställdheten skall
            föras in i huvudfåran - det är det som kallas för mainstreaming.
          </note>
          <note>
            Statsrådet Schori säger att Sverige skall leva upp till internationell
            standard för mänskliga rättigheter som de anges i FN:s flyktingkonvention.
            Det låter banalt att säga att kvinnor också är människor, men
            det är faktiskt detta det handlar om. Därför skall inte kvinnor
            som flyr undan förföljelse därför att de är kvinnor ges skydd
            i en särskild bestämmelse utanför flyktingkonventionens ram. Det
            är en mänsklig rättighet att inte våldtas av militär och att få
            söka skydd i ett annat land när det egna landets myndigheter,
            som ofta är de som utövar våldtäkten, inte kan eller vill ge skydd.
          </note>
          <note>
            Om förföljelse på grund av kön eller homosexualitet särbehandlas
            genom att det inte ger flyktingstatus, kommer det att innebära
            fortsatt särbehandling för dessa grupper. Deras rättsliga ställning
            blir svagare.
          </note>
          <note>
            De får svårare att röra sig genom att de tilldelas främlingspass
            till skillnad från dem som fått flyktingstatus som får resedokument.
            De sociala rättigheterna, t.ex.
          </note>
          <note>
            pensionerna, skiljer sig åt. Det ger med andra ord större trygghet
            att få uppehållstillstånd med stöd av konventionen än nationella
            regler.
          </note>
          <note>
            I dag har länder som Irland, USA och Kanada beslutat att dessa
            grupper skall gå in under flyktingkonventionen, Irland alldeles
            nyligen, och enligt uppgift överväger Nya Zeeland att ge en sådan
            status. Det visar vikten av trycket från andra länder att ge dessa
            grupper skydd. Om det så småningom blir en allmänt accepterad
            tolkning av konventionen att förföljelse på grund av könstillhörighet
            eller sexuell läggning innefattas, blir det ett globalt genomslag
            för detta. Särskilda regler i svensk lagstiftning kommer inte
            alls att ge samma internationella genomslag.
          </note>
          <note>
            I Flyktingpolitiska kommittén är ett genomgående drag att större
            hänsyn skall tas till den svenska ekonomin vad gäller flyktingmottagandet.
            Det står under avsnittet Särskilda skäl att vägra asyl att bl.a.
            kan skydd vägras med hänsyn till Sveriges möjligheter att emot
            utlänningar vid sidan av den reglerade invandringen. Det innebär
            att Sverige med hänvisning till landets ekonomi kan vägra ta emot
            människor som flyr undan förföljelse på grund av kön eller homosexualitet.
            Därför måste de grupper vi talar om ges skydd med stöd av FN:s
            flyktingkonvention.
          </note>
          <note>
            Anf. 100 Statsrådet PIERRE SCHORI (s)
          </note>
          <note>
            Fru talman! Den senaste delen av Ulla Hoffmanns inlägg vänder
            jag mig emot litet. Jag tycker inte att vi skall föra in ekonomiska
            hänsyn när vi talar om just den här frågan.
          </note>
          <note>
            Jag har som man kanske svårt att se att detta egentligen är en
            jämställdhetsfråga. Jag ser det mer som en frågan om en grundläggande
            mänsklig rättighet. Om man är homosexuell och förföljs eller om
            en kvinna förföljs just därför att kvinnan är på ett visst sätt
            när det gäller slöja eller könsstympning, är ett brott mot mänskliga
            rättigheter, ens individuella mänskliga rättigheter. Men det kan
            vi diskutera, och jag har diskuterat detta med en rad olika företrädare
            för kvinnoorganisationer, en del feminister. Det är en splittrad
            syn jag möter.
          </note>
          <note>
            Till sist vill jag säga att när vi nu lägger sista handen vid
            propositionen är det alltså inte fråga om om de som förföljs på
            grund av kön eller homosexualitet skall få skydd i Sverige, utan
            hur de skall kunna få skydd i Sverige.
          </note>
          <note type="speaker">
            Anf. 101 ULLA HOFFMANN (v)
          </note>
          <note>
            Fru talman! Jag tänker inte använda min dyrbara tid till att
            gå i polemik med statsrådet, utan jag vill diskutera frågan om
            tolkningen av "en viss samhällsgrupp".
          </note>
          <note>
            Kan kvinnor anses utgöra en viss samhällsgrupp?
          </note>
          <note>
            Kanske inte, men kvinnor kan ingå i en viss samhällsgrupp, t.ex.
            samhällsgruppen ensamstående muslimska kvinnor utan skydd av en
            manlig släkting. Så gjorde man i Kanada när en turkisk änka sökte
            skydd i landet. Hon förföljdes av unga män, kränktes sexuellt
            och bortfördes. I Kanada ansågs att denna kvinna ingick i en viss
            samhällsgrupp, och hon gavs skydd med stöd av flyktingkonventionen.
          </note>
          <note>
            En kvinna från ett latinamerikanskt land sökte skydd här i Sverige.
            Hon var politiskt aktiv i sitt land och träffade i tonåren den
            man som hon sedan gifte sig med. Innan hon födde deras barn hade
            han förts bort och avrättats. Hon fortsatte att arbeta politiskt
            efter mannen död, och hela tiden utsattes hon för hot men lät
            sig inte skrämmas. I slutet av 1980-talet greps hon av militär
            efter ett politiskt möte. Under tre veckor förhördes hon och torterades.
            Hon utsattes också för sexuellt våld, psykologisk tortyr och utstuderad
            sadism. Efter de tre veckorna kastades hon på en soptipp. Torterarna
            hade troligen trott att hon var död.
          </note>
          <note>
            Försvunna människor i det land det är fråga om hittas ofta som
            lik på soptipparna, så hennes familj sökte henne där. Hon var
            då så illa tilltygad att hennes närmaste i början inte kände igen
            henne.
          </note>
          <note>
            När hon tillfrisknat började hon åter leva ett politiskt aktivt
            liv. Men hotelserna mot henne fortsatte.
          </note>
          <note>
            Hennes andre man försvann under 1994, och han har ännu inte återfunnits.
            När flera av hennes kamrater dödades vid en demonstration och
            hotelserna också riktades mot hennes barn beslöt hon sig för att
            fly och kom under våren 1994 till Sverige och sökte asyl.
          </note>
          <note>
            För mig är det självklart att denna kvinna borde ha fått asyl,
            men så är det förstås inte. Hennes ansökan avslogs av invandrarmyndigheterna.
            Det är inte så att de inte tror på att hon utsatts för systematisk
            våldtäkt och att den utförts av militären - det tror svenska myndigheter
            på. I stället säger man att det säkert var kriminella inom militären
            som våldtog henne. Låt mig då påminna om att det inte bara är
            kriminella som våldtar, men man blir kriminell när man våldtar.
            Invandringsmyndigheterna säger också att staten i detta latinamerikanska
            land inte beordrat den systematiska våldtäkten. Vilken stat i
            världen erkänner att man har systematisk våldtäkt som ett led
            i sin krigföring?
          </note>
          <note>
            Denna utomordentligt starka kvinna kommer till
          </note>
          <note>
            Sverige och blir här utsatt för en fortsatt kränkning genom att
            hennes asylskäl inte räcker utan hon skall skickas tillbaka. Kvinnan
            är nu gift och har genom anknytning fått uppehållstillstånd. Hon
            har beviljats sex månaders uppehållstillstånd som skall prövas
            under två år. Och spricker äktenskapet under dessa två år skickas
            hon tillbaka. För denna kvinna - och för mig som kvinna - är detta
            den absolut ultimata kränkningen. Hon har i sitt land utsatts
            för de grövsta kränkningar en kvinna kan utsättas för, kommer
            till
          </note>
          <note>
            Sverige och här behandlas hon som ett bihang till en man. Hon
            är beroende av att hålla ihop förhållandet för att få stanna.
            Blir mannen missnöjd med henne åker hon ut. Jag hoppas för denna
            kvinna och för alla andra kvinnor i samma situation - det finns
            många fler - att statsrådet Schori förstår vilken kränkning detta
            är.
          </note>
          <note>
            Sverige har, som statsrådet nämnde i ett tidigare svar, nyligen
            fällts av Committee against Torture, som övervakar att FN:s tortyrkonvention
            följs. Beslutet från kommittén kom den 8 maj, och invandrarmyndigheternas
            avvisningsbeslut kom innan Pierre
          </note>
          <note>
            Schori blev flyktingminister. Jag hoppas att statsrådet tar till
            sig domen när vi nu skall utforma en human och tydlig flyktingpolitik
            i överensstämmelse med de mänskliga rättigheterna.
          </note>
          <note>
            Anf. 102 Statsrådet PIERRE SCHORI (s)
          </note>
          <note>
            Fru talman! Jag kan naturligtvis fullt ut dela Ulla
          </note>
          <note>
            Hoffmanns upprördhet över det som hon här relaterade. Jag har
            själv med egna ögon sett offer för den här typen av sexuell terror.
            En vecka efter det att
          </note>
          <note>
            Somozaregimen störtats i Managua såg jag rader av män, kastrerade
            med sina testiklar i munnen. Det förändrar egentligen ingenting
            i sak när det gäller lagstiftningen. Det som är allra viktigast
            är att på ett värdigt och fullgott sätt se till att människor
            som förföljs på grund av sitt kön eller på grund av homosexualitet
            får ett skydd i Sverige. Det kommer att inarbetas i propositionen.
          </note>
          <note type="speaker">
            Anf. 103 ULLA HOFFMANN (v)
          </note>
          <note>
            Fru talman! Jag tackar statsrådet för det svaret.
          </note>
          <note>
            Statsrådet säger i sitt svar till mig att han lyssnar på vad
            UNHCR säger liksom till de andra organisationerna och även på
            argument som förs fram från andra håll. Jag har tolkat det sista
            så, att statsrådet även lyssnar på de argument som jag har framfört
            och att de kommer att beaktas vid utformningen av utlänningslagen.
            Jag hoppas verkligen på en fortsatt dialog i det här ärendet.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1995/96:197 om sanering av gruvavfall
            i Garpenberg m.m.
          </note>
          <note>
            Anf. 104 Miljöminister ANNA LINDH (s)
          </note>
          <note>
            Fru talman! Hans Andersson har frågat arbetsmarknadsminister
            Anders Sundström vad regeringen kommer att göra för att snabbt
            få i gång arbetet med sanering av gruvavfallet i Garpenberg och
            om regeringen kommer att utreda möjligheterna att förlägga ett
            forsknings- och utvecklingscentrum i marksanering till Garpenberg.
            Arbetet i regeringen är så fördelat att det är jag som skall svara
            på interpellationen.
          </note>
          <note>
            Ursprungligen hade regeringen reserverat 100
          </note>
          <note>
            miljoner kronor för Dalälvsdelegationens räkning i syfte att
            sanera utsläpp till Dalälven. Av dessa medel utnyttjades ca 50
            miljoner för avfallssaneringen i
          </note>
          <note>
            Falun. En särskild förhandlingsman, utsedd av regeringen, försökte
            nå en överenskommelse med Boliden, men något avtal kom aldrig
            till stånd. Den resterande delen av anslaget, ca 50 miljoner kronor,
            drogs in av riksdagen 1995, eftersom inget avtal kommit till stånd.
          </note>
          <note>
            I sammanhanget vill jag understryka att en central princip i
            svenskt miljövårdsarbete under lång tid har varit förorenarens
            betalningsansvar, polluter pays principle. Med hänsyn till principen
            om förorenarens betalningsansvar har det varit viktigt att klara
            ut vilka saneringsobjekt i Garpenberg som det nuvarande bolaget
            har ansvar för. Det är en förklaring till att förhandlingarna
            har tagit förhållandevis lång tid.
          </note>
          <note>
            Naturvårdsverket har myndighetsansvar för sanering av miljöskadade
            områden. År 1995 satsades 90
          </note>
          <note>
            miljoner kronor i hela landet för miljösanering, varav
          </note>
          <note>
            75 miljoner inom ramen för sysselsättningspaketet
          </note>
          <note>
            Gröna jobb. Naturvårdsverket påbörjade i detta sammanhang planering
            av sanering av Herrgårdsområdet i
          </note>
          <note>
            Garpenberg på Hedemora kommuns initiativ. Kostnaden för saneringen
            beräknas till 7 miljoner, och förhandlingarna om saneringen är
            nu inne i ett slutskede.
          </note>
          <note>
            Som Hans Andersson tar upp i sin interpellation avslutar Sveriges
            lantbruksuniversitet sin verksamhet i Garpenberg för att möta
            kraven från neddragna anslag. Detta leder dessvärre till att jobb
            på orten försvinner. Som en följd av Lantbruksuniversitetets beslut
            att lägga ned verksamheten tillsatte regeringen i november 1995
            en arbetsgrupp med uppdrag att finna alternativ till den verksamhet
            i Garpenberg som Lantbruksuniversitetet avvecklar. I januari i
            år förordnade
          </note>
          <note>
            Arbetsmarknadsdepartementet ledamöterna i arbetsgruppen, med
            representanter från både offentlig och privat verksamhet i regionen.
            De skall senaste den 30
          </note>
          <note>
            september 1996 överlämna en rapport till regeringen, i vilken
            ansvaret för genomförande och finansiering av arbetsgruppens förslag
            skall redovisas.
          </note>
          <note>
            Såvitt jag har erfarit är en av arbetsgruppens prioriteringar
            att finna en ny huvudman för Lantbruksuniversitetets anläggning
            i Garpenberg, och diskussioner förs med högskolan i Dalarna i
            denna fråga. Redan nu finns dock planer på att högskolan skall
            förlägga viss utbildningsverksamhet till anläggningen, och det
            är möjligt att dessa planer kan utvecklas och utvidgas.
          </note>
          <note>
            Regeringen skall naturligtvis inte föregripa arbetsgruppens arbete
            utan avvaktar resultatet av det.
          </note>
          <note type="speaker">
            Anf. 105 HANS ANDERSSON (v)
          </note>
          <note>
            Fru talman! Jag får tacka för svaret. Jag vill väldigt mycket
            tacka Anna Lindh för svaret. Interpellationen hade ju ställts
            till Anders Sundström, egentligen som näringsminister, men det
            var som arbetsmarknadsminister han tog initiativ till arbetsgruppen
            med uppdrag att rekonstruera verksamhet i Garpenberg, så det här
            är komplicerat.
          </note>
          <note>
            Huvudsakligen är det två konkreta frågor som jag har ställt.
            Den ena är: Vad kommer regeringen att göra för att snabbt få i
            gång arbetet med att sanera gruvavfallet i Garpenberg? Den andra
            är: Finns det någon möjlighet att regeringen intervenerar och
            tar ett initiativ för att rekonstruktionen i Garpenberg skall
            bli lyckosam?
          </note>
          <note>
            Egentligen är det ju inte mycket till svar jag har fått. Låt
            mig starta med en passus i svaret. Där heter det att det har "varit
            viktigt att klara ut frågan om vilka saneringsobjekt i Garpenberg
            som det nuvarande bolaget har ansvar för. Detta är en förklaring
            till att förhandlingarna tagit förhållandevis lång tid."
          </note>
          <note>
            Det var 1987 som Dalälvsdelegationen startade sin verksamhet,
            och jag tror att det var 1994 som förhandlaren avvecklade sin
            verksamhet. Problemet är att ingenting egentligen är utklarat
            med Boliden.
          </note>
          <note>
            Samtidigt är det här ett mycket stort miljöproblem.
          </note>
          <note>
            Det här är en del av miljöskulden. Dalälvsfrågan, som innebär
            att tungmetaller släpps ut i Östersjön, är ett av de tio fall
            där vi i Sverige är med på 130-listan med hot spots som gäller
            Östersjön.
          </note>
          <note>
            I en Östersjöpolitik som fokuserar på miljöfrågan, där Sverige
            vill ha internationell trovärdighet, måste vi kunna lösa frågan
            om sanering av gruvavfall. Vi har många sådana här platser i Sverige,
            men det här är en av de värre. I Falun gick det; det blev en mycket
            konstruktiv lösning med Stora Kopparberg där det blev delat betalningsansvar.
          </note>
          <note>
            Här har jag egentligen inte uppfattat att förhandlingarna har
            lett till någonting. Enligt vad jag erfar är det i dag bara sporadiska
            kontakter mellan Boliden och jurister från Naturvårdsverket. Boliden
            säger att det här beror på ifall man kommer att utvidga sin brytning
            och gå in och bryta silver under Dammsjön. I
          </note>
          <note>
            så fall, säger man, kan man ta ett helhetsgrepp om avfallsfrågorna.
            Det räcker inte. Det är inte ett rimligt svar.
          </note>
          <note>
            Jag vet att Anna Lindh delar uppfattningen att det här är viktigt
            - både för att sanera miljön, för att höja
          </note>
          <note>
            Sveriges internationella förtroende på området och för att skapa
            jobb. Därför var det initiativ som kom beträffande viss slaggsanering
            på herrgårdsområdet bra.
          </note>
          <note>
            Där har det också inträffat problem. Det har nämligen blivit
            konflikter mellan kulturminnesvård - fornminneslagen - och miljöhänsyn.
            Just nu diskuteras frågan både inom länsstyrelsen i Dalarna och
            mellan Hedemora kommun och länsstyrelsen. Det här var alltså inte
            någon särskilt bra hantering från myndigheternas sida.
          </note>
          <note>
            Men den allvarliga frågan för mig är en annan. Jag delar uppfattningen
            om att förorenaren skall betala -
          </note>
          <note>
            polluter pays principle. Den principen är mycket viktig. Men
            att vi inte kommer framåt i den frågan får ju inte leda till att
            vi inte gör någonting. Det är skälet till att Vänsterpartiet gång
            efter annan har föreslagit att vi skall öka det statliga anslaget
            för att kunna genomföra miljösaneringsåtgärder. Som det nu är
            har vi här ett av de värre tungmetallsutsläppen som förorenar
            Dalälven och sedan fortsätter rakt ut i Östersjön.
          </note>
          <note>
            På detta måste det finnas ett bättre svar!
          </note>
          <note>
            Låt mig sedan när det gäller Garpenberg säga att detta inte alls
            vore att störa arbetsgruppens verksamhet - tvärtom. Arbetsgruppen
            jobbar nu litet grand i motvind. SLU, som jag tycker har betett
            sig ynkligt i
          </note>
          <note>
            Garpenbergsfrågan, har sagt att man tänker plocka bort basresurser
            - telefonväxlar, bibliotek, en del laboratorieutrustning osv.
            - vilket försvagar möjligheten att få dit utbildning, forskning
            och annan verksamhet.
          </note>
          <note>
            Det skulle vara ett mycket bra komplement om man fick till stånd
            en sådan här verksamhet inom saneringsområdet. Det finns också
            mycket bra kompetens inom frågan om markberedning och miljöproblem
            när det gäller mark.
          </note>
          <note>
            Anf. 106 Miljöminister ANNA LINDH (s)
          </note>
          <note>
            Fru talman! Jag vill börja med att konstatera att jag tycker
            att Dalälvsprojektet har varit bra. Det kan väl också finnas en
            poäng med att komplimentera fru talmannen för det. Dessutom skall
            jag erkänna att mitt hjärta kanske klappar litet extra för det
            här, eftersom jag är född i Ludvika.
          </note>
          <note>
            Däremot kan vi naturligtvis beklaga att man inte kunde få hela
            projektet till stånd på grund av att det inte gick att få något
            avtal med Boliden. Man måste dock komma ihåg att detta beror på
            att det juridiska läget är så pass komplicerat när det gäller
            den här formen av gammal marksanering. Det är inte så enkelt att
            myndigheten bara kan bestämma och avgöra vem det är som skall
            gå in och betala.
          </note>
          <note>
            Enligt mina uppgifter handlar det nu inte bara om sporadiska
            samtal, utan ett avtal mellan Naturvårdsverket och Boliden tycks
            ligga relativt nära ett avgörande och slutförande. Jag hoppas
            att de uppnår resultat, för Dalälvens och Östersjöns skull, men
            jag tror att det allra viktigaste om man vill undvika den här
            sortens situationer i framtiden är att vi inte bara förlitar oss
            på antingen frivilliga överenskommelser eller de årliga anslag
            för marksanering som vi har, vilka ju bl.a. på grund av samhällsekonomin
            är ganska begränsade. I stället måste vi hitta ett system för
            framtiden där ansvarsformerna blir mycket tydligare. Det är också
            ett av de viktiga uppdrag som Miljöbalksutredningen har haft:
            att försöka hitta ett ansvarssystem så att man vid framtida miljöskador
            tydligare och klarare skall kunna lägga fast vem som är ansvarig
            och därmed också vem som skall betala.
          </note>
          <note type="speaker">
            Anf. 107 HANS ANDERSSON (v)
          </note>
          <note>
            Fru talman! I den frågan är miljöministern och jag väldigt överens.
            Är lagstiftningen otydlig, oklar och otillräcklig menar jag att
            det måste vara en fråga för arbetet med den nya miljöbalken att
            komma fram till en ordning. Man kan inte hävda att det här tillhör
            historien. Okej, det är en historisk miljöskuld. Men skulden belastar
            Dalälven och Östersjön i dag, och då måste vi ha klara ansvarsregler.
            Jag delar den uppfattningen. Se till att stärka miljöskyddslagstiftningen
            i samband med den nya miljöbalken antas, så att sådana här frågor
            kan lösas!
          </note>
          <note>
            Om inte det är möjligt, eller i väntan på detta, måste förhandlingarna
            drivas hårdare. Boliden är ett företag i full kraft som bedriver
            brytning på många olika ställen och begär konstruktionsansökningar
            titt som tätt. Det är självklart att om Boliden skall få sina
            konstruktionsansökningar måste företaget visa att det kan klara
            upp sina åtaganden på de marker där de faktiskt agerar.
          </note>
          <note>
            Vad Boliden hittills har sagt - såvitt jag erfar, men det kan
            ju finnas annan information - är att det hela avgörs av framtida
            lönsamhet för en eventuell gruvbrytning i samband med Dammsjöprojektet.
            Det är otillständigt att dagens och framtidens silverpriser skall
            avgöra om vi betar av vår miljöskuld eller inte.
          </note>
          <note>
            Som jag sade tidigare tror jag att det är förödande både för
            trovärdigheten för svensk miljöpolitik och när det gäller att
            ta rejäla initiativ i Östersjöfrågan.
          </note>
          <note>
            Det här är en av våra viktiga frågor när det handlar om Östersjön.
          </note>
          <note>
            När det gäller Garpenberg, det centrum som där har föreslagits
            och de initiativ som där tas är det klart att det är mycket som
            handlar om andra saker. Det handlar om skogsfrågor, utbildningsfrågor,
            samarbete med högskolan, energiprojekt m.m. Men det krävs också
            att det finns en infrastruktur, en bas, i Garpenberg. Jag har
            just fått ett brev - det har skickats både till myndigheter och
            till riksdagen - som handlar om den otillfredsställelse som den
            av regeringen tillsatta arbetsgruppen känner därför att SLU -
            den gamla huvudmannen, som lade ned verksamheten - håller på och
            plockar bort utrustning och resurser för den infrastruktur som
            behövs om det skall bli attraktivt.
          </note>
          <note>
            Därför gläder det mig - det var en nyhet för mig, och jag hoppas
            att det är en glad nyhet för miljöministern - att här kunna överlämna
            en inbjudan till ett seminarium i Garpenberg den 27-28 juni som
            anordnas av just den här gruppen. Jag kände inte till det här
            när jag skrev min interpellation. Seminariet skall handla just
            om efterbehandling och restaurering av förstörda mark- och vattenmiljöer.
            Det är ett utomordentligt initiativ där Naturvårdsverket, Chalmers,
          </note>
          <note>
            KTH, Linköpings högskola, ja, hela Sveriges expertis medverkar.
          </note>
          <note>
            Det här är ett sätt att visa vad man kan i Garpenberg och vilka
            möjligheter man har som centrum.
          </note>
          <note>
            Dessutom har man ju ett av Sveriges värsta åskådningsexempel
            på någonting som måste åtgärdas och åtgärdas nu, nämligen de slagghögar
            och avfallsmängder som släpper ut så mycket tungmetaller. Jag
            är därför mycket glad att sådana här initiativ tas.
          </note>
          <note>
            Förmodligen blir det aktuellt att skicka representanter från
            departementet till det här seminariet för att lära sig mer om
            frågan och se vilka resurser där finns.
          </note>
          <note>
            Men jag vill fråga miljöministern om det inte också vore aktuellt
            att ta ett initiativ och säga: Det här är viktigt. Sverige ligger
            faktiskt efter Holland, Tyskland och andra länder när det gäller
            restaurering av förstörda markmiljöer. Vi borde skapa oss ett
            centrum, kanske flera, som bygger upp kompetens.
          </note>
          <note>
            Låt det då inte bara vara ett teoretiskt centrum, utan låt det
            ha anknytning till den praktiska miljöverksamheten! Ingenting
            kunde vara bättre för att dels stärka miljöintresset för att verkligen
            göra någonting åt frågan i Bolidens område i Garpenberg, dels
            åt framtiden rädda viktiga kompetenser och resurser i Garpenberg
            än det naturresurscentrum som det faktiskt är värt att satsa på
            där.
          </note>
          <note>
            Jag vill överlämna den här inbjudan, om inte miljöministern redan
            har fått den.
          </note>
          <note>
            Anf. 108 Miljöminister ANNA LINDH (s)
          </note>
          <note>
            Fru talman! Jag har inte Hans Anderssons uppgifter om vad Boliden
            har sagt och inte sagt, och därför vill jag inte heller kommentera
            det. Jag förutsätter däremot att Boliden tar sitt ansvar. Jag
            förutsätter också att vi snart får ett avtal, och jag hoppas för
            både
          </note>
          <note>
            Garpenbergs och regeringens skull att den arbetsgrupp vi har
            tillsatt ger oss ett bra underlag när det gäller
          </note>
          <note>
            Garpenbergs framtid. Däremot tänker jag inte föregripa arbetsgruppens
            arbete genom att i dag lämna några besked.
          </note>
          <note type="speaker">
            Anf. 109 HANS ANDERSSON (v)
          </note>
          <note>
            Fru talman! Jag beklagar att inte miljöministern kan vara något
            mer positiv till det här initiativet. Men jag är ändå övertygad
            om att miljöministern har noterat den aktivitet som pågår i Garpenberg
            och att där finns både resurser och intresse för att göra någonting
            åt de här oerhört viktiga frågorna.
          </note>
          <note>
            Jag förutsätter att regeringen kommer med snara initiativ så
            att vi kan få en sanering av avfallet i Garpenberg och att man
            driver förhandlingarna med Boliden vidare. Jag har uppfattat det
            som att de har gått i stå. Jag förutsätter dock efter det här
            svaret att de nu kommer att initieras på nytt, och jag är ganska
            övertygad om att ett lyckosamt resultat där - precis som när det
            gällde Stora Kopparberg i Falun - skulle vara till mycket god
            hjälp för Anna Lindhs eget arbete som ambassadör för ett kraftfullt
            miljöarbete, inte minst i
          </note>
          <note>
            Östersjösammanhang. På förhand, och med tanke på att jag tror
            att det blir positiva resultat av den här interpellationsdebatten,
            vill jag önska Anna Lindh lycka till i det jobbet, med den här
            mycket goda erfarenheten i botten.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 1995/96:210 om skyddandet av ytterligare
            vattendrag mot vattenkraftsutbyggnad och annan exploatering
          </note>
          <note>
            Anf. 110 Miljöminister ANNA LINDH (s)
          </note>
          <note>
            Fru talman! Eva Eriksson har frågat mig vad regeringen avser
            att vidta för åtgärder för att säkerställa att kärnkraften inte
            ersätts av en ytterligare utbyggnad av vattenkraften. Hon hänvisar
            i interpellationen bl.a.
          </note>
          <note>
            till Vattendragsutredningen och dess arbete.
          </note>
          <note>
            Vattendragsutredningen tillsattes i juni 1993 för att lämna förslag
            om vilka ytterligare vattendrag som bör skyddas enligt 3 kap.
            naturresurslagen. I uppdraget ingick att utarbeta principer som
            kan ligga till grund för att bedöma vilka ytterligare vattendrag
            som är särskilt skyddsvärda. Utredaren skulle också väga bevarandeintresset
            mot energiintresset.
          </note>
          <note>
            Utredningen har i sitt första delbetänkande föreslagit att fyra
            vattendrag i södra Sverige bör skyddas enligt 3 kap. 6 § naturresurslagen,
            nämligen Vätterns tillflöden söder om Hjo-Vadstena, Kävlingeån
            och
          </note>
          <note>
            Rönne å i Skåne samt Rolfsån i Halland. Vattendragsutredningen
            fick därefter, den 7 mars i år, ett kompletterande uppdrag. Utredningen
            skall lämna sitt slutbetänkande senast den 15 oktober i år. Regeringen
            avvaktar utredningens förslag och remissynpunkter på dessa innan
            ytterligare åtgärder övervägs.
          </note>
          <note>
            Regeringen lägger stor vikt vid skyddet av våra orörda älvar.
            Våra outbyggda älvar är värdefulla ur många aspekter. De är t.ex.
            mycket viktiga för den biologiska mångfalden, för fisket, kulturmiljön,
            landskapsbilden och friluftslivet. De fyra helt orörda älvarna
            Torneälven, Kalixälven, Piteälven och Vindelälven är unika i sitt
            slag i Europa och har därför getts ett extra skydd som nationalälvar
            genom riksdagsbeslut. Förutom dessa fyra har även åtskilliga andra
            skyddsvärda vattenområden och älvsträckor av nationellt intresse
            getts ett starkt skydd genom 3 kap.
          </note>
          <note>
            6 § naturresurslagen. De vattendrag som inte uppfyller kraven
            på att tas med i naturresurslagen men är av regionalt eller lokalt
            intresse kan skyddas enligt naturvårdslagen efter förslag från
            länsstyrelse och kommuner.
          </note>
          <note>
            Frågan om kärnkraftens avveckling och vad kärnkraften bör ersättas
            med är som Eva Eriksson väl vet föremål för överväganden i de
            nu pågående överläggningarna om den framtida energipolitiken,
            där samtliga riksdagspartier deltar. Jag är inte beredd att föregripa
            regeringens och de övriga partiernas prövning av den frågan.
          </note>
          <note type="speaker">
            Anf. 111 EVA ERIKSSON (fp)
          </note>
          <note>
            Fru talman! Jag skall börja med att tacka miljöministern för
            svaret. Jag är litet oroad över att statsrådet inte verkar vilja
            diskutera frågan om skyddet för våra älvar nu och i framtiden.
            Jag har nämligen fått intrycket att skyddet för bl.a. våra nationalälvar
            inte var förhandlingsbart i energiöverläggningarna, men med anledning
            av miljöministerns svar är jag mer tveksam. Jag är också tveksam
            till om jag har gjort en rätt bedömning av tidigare uttalanden
            som miljöministern har gjort, eftersom miljöministern nu säger
            att man inte vill föregripa regeringens prövning av energiöverläggningarna.
            Jag trodde att skyddet för våra outbyggda älvar icke var förhandlingsbart.
          </note>
          <note>
            Det är inte heller längre någon hemlighet att Vattendragsutredningen,
            som arbetar, fullständigt verkar ha tappat kontakten med givna
            direktiv för utredningen och mer eller mindre blivit en torped
            på våra sista orörda vattendrag. Hela Naturvårdssverige är upprört,
            och vi i Folkpartiet också.
          </note>
          <note>
            Miljöministern har tidigare, i Fiskevård nr 1 i år, satt sitt
            huvud på att ingen av nationalälvarna skall byggas ut. Att "sätta
            sitt huvud" framstår för mig ändå som ett väldigt starkt uttryck
            för att man står på älvarnas sida. Har man sagt det har man ändå
            föregripit energiöverläggningarna, och därmed har man sagt att
            frågan inte är förhandlingsbar. Jag undrar nu om miljöministern
            står kvar vid detta löfte. Jag menar inte löftet om att lämna
            i väg sitt huvud - det vore tråkigt
          </note>
          <note>
            - utan löftet att stå på älvarnas sida.
          </note>
          <note>
            Jag har ändå förståelse för att man inte vill föregripa energiöverläggningarna
            mellan riksdagens partier. Det är helt riktigt. Men det är ju
            egentligen inte det som interpellationen handlar om. Det handlar
            om huruvida det befintliga skyddet mot en utbyggnad av våra i
            dag fredade vattendrag kommer att bevaras eller inte. Det är huvudfrågan.
          </note>
          <note>
            Som miljöministern vet har Vattendragsutredningen lämnat en ny
            rapport. Rapporten heter Så skall vattendragen skyddas. Efter
            att ha läst den, med min förmåga att tolka vad man egentligen
            skriver, skulle jag vilja döpa om den till Så skall skyddet för
            vattendragen upphävas. Det är ingen trevlig läsning, framför allt
            inte för oss som anser att det är viktigt att älvarna representerar
            viktiga naturvärden. Jag räknar fortfarande också miljöministern
            dit. Jag tror att vi är helt överens i den frågan och att vi tillhör
            samma kategori när det gäller denna del.
          </note>
          <note>
            När man tittar på förslagen ser man att de innebär att skydden
            av vissa vattendrag i lagen om hushållning med naturresurser 3:6,
            som också miljöministern pekar på i sitt svar, upphävs eller ersätts
            av helt nya regler och definitioner. Det föreslås rakt över bli
            svagare. Begreppet nationalälvar utraderas. Nu är det referensvattendrag,
            kulturvattendrag, typvattendrag och vattendrag med särskilda kulturvärden
            som skall definiera var man skall sätta begränsningen för utbyggnad.
          </note>
          <note>
            När man läser remissvaren på den sista rapporten ser man att
            alla remissinstanser - Fiskeriverket, Boverket och Länsstyrelsen
            - är kritiska. Förslaget kan med den tolkning som jag har gjort
            och som också remissinstanserna har gjort endast innebära att
            man håller på att försämra skyddet för orörda älvar. Det är med
            stor förvåning jag upplever detta.
          </note>
          <note>
            Jag vill ställa en fråga till miljöministern. Skall
          </note>
          <note>
            Vattendragsutredningen få fortsätta att lägga fram rapporter
            som man kan tolka som att skyddet för våra skyddade älvar nu mer
            eller mindre skall uppluckras?
          </note>
          <note>
            Anf. 112 MARIANNE
          </note>
          <note>
            SAMUELSSON (mp)
          </note>
          <note>
            Fru talman! Jag tackar också för svaret. Jag tycker att svaret
            är något oroväckande i bemärkelsen att jag hade förväntat mig
            att miljöministern skulle säga att hon inte accepterar den försvagning
            av skyddet för våra orörda älvar som finns med i utredningsförslaget.
          </note>
          <note>
            Det är en svidande kritik av förslaget som framförs från flera
            av remissinstanserna. Man uttrycker just det som jag vill uttrycka
            här i dag: en stor oro för att skyddet för våra älvar försvagas.
          </note>
          <note>
            Det kan vara rätt att säga att frågan inte skall tas med i diskussionen
            om energiuppgörelsen. Jag håller helt med om det, men jag kan
            inte hålla med om att det över huvud taget i detta sammanhang
            får finnas någon uppluckring av skyddet för våra älvar. Jag skulle
            snarare ha velat se att utredningen hade mynnat ut i ett grundlagsskydd
            av de fyra orörda älvarna och åtminstone ett minst sagt lika bra
            skydd av de andra vattendragen som finns i dag - inte en uppluckring.
          </note>
          <note>
            Det är precis det man kan läsa sig till. Åtminstone tolkar jag
            det så. Uppenbarligen har också flera av remissinstanserna tolkat
            utredningen så när de har läst den.
          </note>
          <note>
            I direktiven till utredningen sades det ganska tydligt att skyddet
            skulle stärkas. Det är därför som vi med stor förvåning nu upptäcker
            att man inte kan tolka utredningsresultatet så, utan snarare tvärtom.
          </note>
          <note>
            Man föreslår helt enkelt ett differentierat skydd, som innebär
            att en stor del av de redan skyddade vattendragen får sämre skydd
            mot exploatering inklusive vattenkraftsutbyggnad. Utredningen
            föreslår att vattendomstolarna, i stället för riksdag och regering,
            skall få avgöra om naturvärdena är tillräckliga för skydd jämfört
            med de ekonomiska intressena. Det är alltid oroväckande när de
            ekonomiska intressena skall vägas emot naturen, för tyvärr är
            naturen väldigt svag i förhållande till de ekonomiska intressena.
            Det har vi sett otaliga exempel på.
          </note>
          <note>
            Jag vill ställa ytterligare några frågor till miljöministern
            som berör detta. Anser miljöministern att skyddet för älvar och
            älvsträckor i naturresurslagen är för starkt? Är det därför man
            nu vill luckra upp skyddet? Om så inte är fallet: Anser miljöministern
            att
          </note>
          <note>
            Vattendragsutredningen skall fortsätta, eller skall den få förnyade
            direktiv?
          </note>
          <note type="speaker">
            Anf. 113 HANNA ZETTERBERG (v)
          </note>
          <note>
            Fru talman! Miljöministern! Jag vill inte förlänga debatten så
            mycket ytterligare. Jag instämmer till stor del i det som Eva
            Eriksson och Marianne Samuelsson har sagt. Jag tycker att den
            här frågan är jätteviktig.
          </note>
          <note>
            Jag skulle gärna vilja ha en kommentar till det som remissinstanserna
            enhälligt har sagt, nämligen att detta inte handlar om något starkt
            skydd utan snarare om en försvagning.
          </note>
          <note>
            Detta har vi faktiskt inte råd med. Oavsett hur vi räknar när
            det gäller miljön kan vi ganska tidigt se att vi inte har råd
            med en sådan situation och utveckling.
          </note>
          <note>
            Jag vill också markera att vi i Vänsterpartiet inte ställer upp
            på någon utbyggnad av vattendrag för energiframställning. Jag
            blir, precis som föregående talare, väldigt orolig när man lämnar
            frågan öppen.
          </note>
          <note>
            Man tar hänsyn till energiöverläggningarna. Detta är över huvud
            taget inte någonting som skall diskuteras i de överläggningarna.
            Det tycker jag faktiskt att miljöministern här i dag skulle kunna
            ta strid för.
          </note>
          <note>
            När det gäller energiutvecklingen är det snarare besparingar
            och effektiviseringar av biobränslen, solceller osv. som skall
            komma i fråga, inte någonting annat.
          </note>
          <note>
            Jag ser det som att vi har ett enormt ansvar i Sverige, eftersom
            Sverige är ett av de få länder som har kvar naturliga vattendrag
            på det här sättet. Vi bör faktiskt gå i bräschen och försvara
            en biologisk mångfald. Det är också viktigt att poängtera att
            den vattenkraft som redan är utbyggd i Sverige inte i dag skulle
            komma i fråga för en utbyggnad. Det är alldeles för stora ingrepp
            i vår natur.
          </note>
          <note>
            Jag skulle vilja ha en kommentar av miljöministern. Hur skulle
            det se ut om man skulle bygga ut och göra sådana övergrepp? Jag
            ser inte att några ingrepp över huvud taget skulle vara möjliga.
          </note>
          <note>
            Det är också intressant att i princip alla kvarvarande vatten
            är av nationellt intresse. Det har varit en diskussion kring vilka
            intressen som skall gå före. Jag anser, precis som tidigare talare,
            att man faktiskt skall låta miljöintressena gå före.
          </note>
          <note>
            Miljöministern avvaktar ofta utredningar, kommissioner och sådant.
            I vissa frågor tycker jag att det är alldeles rätt att avvakta,
            men i det här fallet undrar jag om det inte är dags att faktiskt
            gripa in i stället för att avvakta. Som miljöminister har man
            en skyldighet och en möjlighet att faktiskt säga vad man tycker.
          </note>
          <note type="speaker">
            Anf. 114 MIKAEL ODENBERG (m)
          </note>
          <note>
            Fru talman! Jag tänker inte specifikt tacka miljöministern för
            svaret på interpellationen. Jag tänker snarare tacka Eva Eriksson
            för att hon har väckt interpellationen. Detta är en fråga som
            det, trots stundande partiöverläggningar och annat, finns all
            anledning att fästa uppmärksamheten på.
          </note>
          <note>
            Jag vill påminna om att det är exakt tre år sedan vi i riksdagen
            på den dåvarande borgerliga regeringens förslag behandlade frågan
            om ett utökat skydd för 13
          </note>
          <note>
            nya älvsträckor och vattenområden. Samtidigt fattade vi beslut
            om att de fyra outbyggda huvudälvarna -
          </note>
          <note>
            Torneälven, Kalixälven, Piteälven och Vindelälven -
          </note>
          <note>
            skulle upphöjas till nationalälvar i naturresurslagen.
          </note>
          <note>
            Det är bara att konstatera att det då väcktes en socialdemokratisk
            motion. I motionen står det att det är
          </note>
          <note>
            "olyckligt att låsa ett stort antal älvsträckor från möjligheten
            att utnyttja vattenkraften i dessa vattendrag för energiändamål."
          </note>
          <note>
            Socialdemokraterna i bostadsutskottet och sedermera i kammaren
            accepterade regeringens proposition, men i bostadsutskottet markerade
            man i ett särskilt yttrande att man lämnade denna accept "något
            motvilligt". Beslutet att upphöja de fyra orörda huvudälvarna
            till nationalälvar rubricerade man i det särskilda yttrande från
            socialdemokraterna i bostadsutskottet som "en nullitet".
          </note>
          <note>
            Efter det har socialdemokraterna i Energikommissionen i ett särskilt
            yttrande sagt att de tycker att det är väldigt angeläget att man
            bygger ut all den vattenkraft som inte skyddas av särskild lagstiftning.
          </note>
          <note>
            Sedan framhåller man också att ytterligare utbyggnad av vattenkraften
            kan behöva övervägas om det visar sig att man inte heller på lång
            sikt klarar av att avveckla kärnkraften utan att komma i konflikt
            med målet att minska utsläppen av koldioxid.
          </note>
          <note>
            Summan av kardemumman, fru talman, är att det har sänts ganska
            många signaler som gör att vi här i kammaren har anledning att
            undra över vilka intentioner regeringen egentligen har när det
            gäller de outbyggda vattendragen, framför allt de fyra nationalälvarna.
          </note>
          <note>
            Vattendragsutredningens förslag i delbetänkandet innebär i praktiken
            att nationalälvsbegreppet utmönstras. Med tanke på den oro som
            detta har skapat är det klart att det vore värdefullt om miljöministern
            för kammaren kunde bekräfta att miljöministerns huvud sitter ordentligt
            fast och att det så att säga inte har börjat lossna. Det vore
            värdefullt om hon kunde bekräfta att regeringen är beredd att
            stå upp för beslutet om att de fyra orörda älvarna skall göras
            till nationalälvar, som vi under en ganska bred endräkt fattade
            beslut om här i riksdagen för tre år sedan.
          </note>
          <note>
            Anf. 115 Miljöminister ANNA LINDH (s)
          </note>
          <note>
            Fru talman! Det verkar vara ett uppenbart missförstånd här. Om
            jag har varit oklar vill jag be om ursäkt. Om ni har misstolkat
            mig får ni nog lyssna bättre.
          </note>
          <note>
            Den sista passusen i mitt svar om att jag inte ville föregripa
            regeringens och de andra partiernas energiöverläggningar innebar
            helt enkelt att jag inte här ville ta hela energidebatten om kärnkraftsavvecklingen
            utan att jag ville koncentrera mig på vattenkraften.
          </note>
          <note>
            Jag skall gärna säga vad jag tycker när det gäller vattenkraften.
            Jag vill inte försvaga skyddet av älvarna. Jag vill inte försvaga
            skyddet av de outbyggda vattendragen. Jag tycker att det är fullständigt
            otänkbart att bygga ut någon av nationalälvarna.
          </note>
          <note>
            Jag känner att mitt huvud fortfarande sitter mycket fast förankrat
            på axlarna, Eva Eriksson.
          </note>
          <note>
            Vattendragsutredningen tillsattes av den tidigare regeringen.
            Jag har alltid trott att det skedde på initiativ av Eva Erikssons
            parti. Regeringen har ännu inte tagit del av det slutliga resultatet
            av Vattendragsutredningen. Remissvaren visar att det är en omstridd
            utredning. Jag har valt att inte närmare gå in på den eftersom
            vi inte ens har fått resultatet till regeringen än. Därför är
            det omöjligt att uttala sig om den utredningen.
          </note>
          <note>
            Jag vill dessutom framhålla att ni under mina snart två år som
            miljöminister inte har kunnat finna några exempel på att jag har
            föreslagit en utbyggnad av vattenkraften eller att jag, när det
            har varit tvister, sagt ja till en utbyggnad av vattenkraften
            som strider mot miljöintressena.
          </note>
          <note>
            Era farhågor är i högsta grad obefogade.
          </note>
          <note type="speaker">
            Anf. 116 EVA ERIKSSON (fp)
          </note>
          <note>
            Fru talman! Jag tackar miljöministern för detta.
          </note>
          <note>
            Det är glädjande. Jag är efter detta uttalande övertygad om att
            huvudet kommer att sitta fast om miljöministern fortsätter att
            agera så här starkt i den här frågan.
          </note>
          <note>
            Jag förmodar att miljöministern ändå har ett visst ansvar för
            den utredning som är tillsatt. Den fick nya direktiv i mars månad,
            tror jag, där det tydligt står att man skall ha som utgångspunkt
            att skyddet skall förstärkas. Det som har gjort mig upprörd är
            att den sista rapporten tyder på att man faktiskt inte har den
            utgångspunkten.
          </note>
          <note>
            Man kanske inte kan uppmana miljöministern att ta utredningen
            i örat. Men jag undrar om inte miljöministern har ett intresse
            av att ha ett resonemang med Vattendragsutredningen. Det här skapar
            ju en väldig oro och en onyanserad debatt runt om i Sverige i
            dag bland de människor som är engagerade i dessa frågor och också
            hos de myndigheter som har varit remissinstanser.
          </note>
          <note>
            Det finns många tokigheter i förslaget. Man skall inte prissätta
            dem, men jag tycker att det finns ett som tar första pris när
            det gäller tokigheter. Man lägger fram ett förslag om att det
            skall finnas en undantagsregel för exploateringsföretagen om det
            finns särskilda skäl. Det skulle alltså innebära att älvar kan
            komma att byggas ut om det finns starkare motstående intressen
            som t.ex. handlar om energiförsörjning och extrem arbetslöshet.
          </note>
          <note>
            Detta är också oroväckande eftersom jag aldrig har uppfattat
            att miljöministern någon gång har tvekat att sätta miljöintressena
            främst. Miljöministern säger också att hon inte har gjort det.
          </note>
          <note>
            Jag är nu mer nöjd med den här interpellationsdebatten än jag
            var när jag tog initiativ till den. Jag förstår att den var nödvändig.
            Jag hoppas också att miljöministern efter detta kommer att ha
            en diskussion med Vattendragsutredningen och gå igenom vad man
            egentligen föreslår för någonting.
          </note>
          <note>
            Det skulle också vara intressant att veta om miljöministern över
            huvud taget tycker att det finns någon anledning att göra nya
            definitioner med tanke på att man skall bedöma dessa miljöintressen.
            Det kommer ju att leda till att man måste ompröva skyddet för
            de outbyggda älvarna.
          </note>
          <note>
            Anf. 117 MARIANNE
          </note>
          <note>
            SAMUELSSON (mp)
          </note>
          <note>
            Fru talman! Det var det jag hade hoppats att få höra av miljöministern,
            att detta var någon form av missuppfattning. Samtidigt tycker
            jag att det är väldigt underligt att missuppfattningen består
            av en utredning. Den måste ändå ha fått direktiv av miljöministern
            om vart man vill nå med utredningen. Det man finner när man läser
            i utredningen är en klar uppluckring. Nuvarande lagförslag innebär
            en klar uppluckring.
          </note>
          <note>
            Jag vill återigen få höra miljöministern säga att miljöministern
            aldrig kommer att acceptera detta. Det är otroligt viktigt. Den
            kamp vi har i dag mellan naturvärdena och de ekonomiska intressena
            kommer inte att bli svagare under den debatt som kommer att föras
            om ändringen av energisystemet. Då får vi absolut inte acceptera
            att man över huvud taget funderar på att luckra upp naturresurslagen
            3:6 om älvskyddet.
          </note>
          <note>
            Den måste verkligen finnas kvar och stärkas. Därtill får läggas
            ett grundlagsskydd för de fyra orörda älvarna. Det skulle kunna
            ge en stärkning av naturskyddet.
          </note>
          <note>
            Den här utredningen behöver omedelbart få en bakläxa av miljöministern.
            Den behöver se till att naturskyddet stärks och inte försvagas.
            Det är det som är den stora oron. Jag hoppas att den här debatten
            kommer att göra miljöministern vaken för utredningen och därmed
            också ge den nya direktiv, så att vi inte får ett lagförslag som
            innebär en uppluckring av nuvarande skydd.
          </note>
          <note>
            Våra naturintressen klarar naturligtvis inte av att slåss mot
            de ekonomiska intressena. Det ligger alltså i förslaget att man
            skall ta ekonomiska hänsyn, och sedan skall man kunna bevisa att
            naturvårdsintressena i det här fallet är viktigare än de ekonomiska
            intressena. En sådan uppluckring kan inte naturvården klara, som
            jag ser det, utan det måste ges klara direktiv från miljöministern
            om att naturvården måste värnas.
          </note>
          <note type="speaker">
            Anf. 118 MIKAEL ODENBERG (m)
          </note>
          <note>
            Fru talman! Jag tycker att miljöministern i sitt inlägg var mycket
            klar och tydlig. Det tackar jag för.
          </note>
          <note>
            Jag utgår från att den syn som miljöministern gav uttryck för
            också delas av regeringen i dess helhet.
          </note>
          <note>
            Jag utgår vidare från att den debatt som har förts här i dag
            och de remissvar som har kommit in med anledning av Vattendragsutredningen
            kommer att påverka utredningens fortsatta arbete.
          </note>
          <note type="speaker">
            Anf. 119 DAN ERICSSON (kds)
          </note>
          <note>
            Fru talman! Jag valde att gå in i debatten efter det att Mikael
            Odenberg tog upp det särskilda yttrande som socialdemokraterna
            har avgett i energikommissionen. Det gav mig anledning att titta
            litet närmare på det här yttrandet.
          </note>
          <note>
            Miljöministern har varit mycket tydlig i de frågeställningar
            som interpellanten har tagit upp, att hon inte är beredd att nu
            försämra skyddet för älvarna.
          </note>
          <note>
            Men när jag läser innantill ur det socialdemokratiska särskilda
            yttrandet från energikommissionen den 16
          </note>
          <note>
            december ser jag att man faktiskt mycket tydligt skriver att
            ytterligare utbyggnad av vattenkraften kan behöva övervägas. Dessutom
            skriver man: "Att bygga ut den vattenkraft som inte skyddas av
            särskild lagstiftning framstår som särskilt viktigt." Detta citerade
          </note>
          <note>
            Mikael Odenberg tidigare.
          </note>
          <note>
            När man nu läser detta direkt framstår det som om socialdemokraterna
            skulle sträva efter att till vartenda vattendrag, varenda bäck,
            varenda älv som över huvud taget inte har ett absolut lagskydd
            skicka fram grävmaskiner och entreprenörer och försöka bygga upp
            vattenkraftverk, alltså bygga ut med full kraft.
          </note>
          <note>
            Fru talman! Eftersom miljöministern var så oerhört tydlig i de
            andra delarna skulle jag vara väldigt tacksam om hon också kunde
            markera ett mycket tydligt avstånd från den inställning som uppenbarligen
            finns redovisad i det här särskilda yttrandet. Det skapar, precis
            som flera andra har varit inne på, farhågor om socialdemokratins
            inställning till utbyggnad av vattenkraft. Det var inte för inte
            som sex av sju partier i energikommissionen mycket tydligt markerade
            att vi inte vill ha en vattenkraftsutbyggnad, medan socialdemokraterna
            på det här sättet, i sitt särskilda yttrande, menar att det här
            är en resurs som skall tas till vara så att vi får just vattenkraft.
          </note>
          <note>
            Kan miljöministern markera ett avstånd också från detta tror
            jag att vi alla här och ute i Sverige kommer att känna oss mycket
            nöjda.
          </note>
          <note>
            Anf. 120 Miljöminister ANNA LINDH (s)
          </note>
          <note>
            Fru talman! När det gäller Vattendragsutredningen får jag återigen
            påpeka att den tillsattes av den borgerliga regeringen, den tidigare
            regeringen. De tilläggsdirektiv som jag har gett utredningen har
            inte handlat om att luckra upp skyddet. Tvärtom, det har bara
            handlat om att få fler förslag till skyddade sträckor.
          </note>
          <note>
            När det sedan gäller hänvisningen till energikommissionen vill
            jag säga att man skall komma ihåg att det handlar om en utredning.
            Det är alltså inte ett slutligt ställningstagande, utan det är
            en utredning.
          </note>
          <note>
            När statsministern har fått frågor i samma ämne, nämligen om
            älvarna, har även han varit mycket tydlig beträffande skyddet
            för de orörda älvarna. Jag tycker också att man skall ha stor
            restriktivitet när det gäller de mindre vattendragen, även när
            det gäller de vattendrag som inte har lagskydd.
          </note>
          <note>
            Däremot tror jag att det är omöjligt att i förväg ge ett fullständigt
            löfte om att inget vattendrag någonsin kommer att byggas ut i
            Sverige. Men mycket stor restriktivitet skall tillämpas även för
            de vattendrag som inte har lagskydd.
          </note>
          <note>
            Det gläder mig om vi kan ha en stor samstämmighet om den här
            frågan. Jag önskar att övriga delar av energidebatten vore lika
            samstämmiga.
          </note>
          <note type="speaker">
            Anf. 121 EVA ERIKSSON (fp)
          </note>
          <note>
            Fru talman! Efter denna debatt kan man undra vem det är som påverkar
            Vattendragsutredningen. Det kanske är gamla direktiv man jobbar
            efter, jag vet inte det. Med all respekt för miljöministern, men
            detta luktar litet beställningsjobb. Kanske är det kraftbolagen
            eller också är det andra socialdemokrater som vill sätta i gång
            cementblandaren för att ytterligare dämma upp våra älvar. Det
            har ju ändå funnits en sådan debatt i ministerns parti.
          </note>
          <note>
            Men efter den här debatten är jag nöjd. Jag önskar verkligen
            miljöministern lycka till. Det har ju blivit kutym i den här kammaren
            att erbjuda sig att hjälpa regeringen att få igenom saker och
            ting, så jag ber att få erbjuda miljöministern min hjälp, i den
            här frågan lovar jag att ställa upp fullt ut.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 1995/96:226 om kalkning av sjöar
          </note>
          <note>
            Anf. 122 Miljöminister ANNA LINDH (s)
          </note>
          <note>
            Fru talman! Dan Ericsson har frågat mig om regeringen är beredd
            att avskriva den halvering av kalkningsinsatserna som diskuteras.
          </note>
          <note>
            För drygt en vecka sedan hade vi en debatt här i kammaren föranledd
            av en interpellation av Rune
          </note>
          <note>
            Berglund om kalkningsanslaget. Sedan dess har inget nytt tillkommit.
            Jag kan därför nu bara upprepa vad jag svarade Rune Berglund.
          </note>
          <note>
            Den största andelen av nedfallet av försurande ämnen har sitt
            ursprung i andra europeiska länder.
          </note>
          <note>
            Försurningen kan därför inte lösas av Sverige isolerat från omvärlden.
            Ett antal internationella avtal har slutits som redan har inneburit
            en viss minskning av försurande nedsläpp i Sverige. När de får
            sin fulla tillämpning kommer resultatet att bli ytterligare minskningar.
            Dessa kommer dock inte att vara tillräckliga.
          </note>
          <note>
            Regeringen bedriver därför en aktiv politik både inom EU och
            inom ramen för konventionen för långväga gränsöverskridande luftföroreningar
            för att få till stånd nya avtal om ytterligare minskningar av
            de försurande utsläppen. Målet är att få till stånd avtal vars
            åtgärder leder till att den kritiska belastningsgränsen inte överskrids.
            Kalkningsverksamheten bör därefter på sikt kunna upphöra. Behovet
            av kalkning kan dock bedömas finnas kvar under en överskådlig
            tid.
          </note>
          <note>
            Kalkningsverksamheten befinner sig i en förändringsprocess. Det
            nationella intresset av att bevara den biologiska mångfalden och
            att bibehålla förutsättningarna för utnyttjandet av naturresurserna
            i sjöar och vattendrag är stort.
          </note>
          <note>
            Regeringen tillsatte hösten 1995 en särskild utredare för att
            se över kalkningsverksamheten. Med hänsyn till behovet av ytterligare
            besparingar i statsbudgeten har regeringen bedömt att kalkningsverksamheten
            inte kommer att kunna bedrivas på hittillsvarande ekonomiska nivå.
            Utredaren fick därför i uppdrag att i tillägg till sitt första
            uppdrag lägga fram ett förslag på hur kalkning bör bedrivas på
            en anslagsnivå om ca 80 miljoner kronor. I detta sammanhang vill
            jag påpeka att anslaget för verksamhetsåret
          </note>
          <note>
            1996 är 140 miljoner kronor.
          </note>
          <note>
            Kalkningsutredningen presenterade sitt slutbetänkande den 20
            maj 1996. I detta föreslås bl.a. att de statliga kalkningsinsatserna
            bör koncentreras till insatser som främjar den biologiska mångfalden
            på nationell nivå. Kalkningen bör planeras och organiseras utifrån
            hela avrinningsområden och inte utifrån enskilda sjöar och vattendrag.
            Hänsyn bör även tas till risker förknippade med försurning och
            återförsurning.
          </note>
          <note>
            Naturvårdsverket bör få i uppgift att ta fram en nationell plan
            för fortsatta statliga insatser. En anpassning av kalkningen till
            80 miljoner kronor bör ske successivt till 1998.
          </note>
          <note>
            Jag har av förståeliga skäl inte ännu haft tid att i detalj studera
            de förslag som utredningen har lagt fram.
          </note>
          <note>
            Betänkandet kommer nu att sändas på remiss. Jag skall därefter
            i detalj studera de förslag till åtgärder som utredningen lagt
            fram och de synpunkter som kommer från remissinstanserna. Först
            därefter kommer jag att ta ställning till hur stort anslaget för
            kalkningsverksamheten skall vara i framtiden och i vilken takt
            det kan minskas. Jag vill inte föregripa remissbehandlingen och
            kan därmed inte i dag uttala mig för hur stort kalkningsanslaget
            kommer att vara i framtiden.
          </note>
          <note>
            Jag vill avslutningsvis, på samma sätt som jag gjorde med Rune
            Berglund, försäkra Dan Ericsson om att jag är medveten om den
            betydelse kalkningen har och behovet av att minska försurningen
            av land och vatten. Kalkningen löser dock inte våra problem. De
            kan endast lösas av att andra länder tar sitt ansvar och minskar
            sina utsläpp av försurande ämnen.
          </note>
          <note>
            Ett kraftfullt svenskt agerande i det internationella arbetet
            mot försurningen är den bästa åtgärd vi kan vidta för att förhindra
            en fortsatt utarmning av våra naturresurser.
          </note>
          <note type="speaker">
            Anf. 123 DAN ERICSSON (kds)
          </note>
          <note>
            Fru talman! Jag vill tacka miljöministern för svaret. Jag kan
            också konstatera att ministern uppenbarligen har litet problem
            med sina utredningar - jag tänker också på den föregående debatten.
            Jag beklagar att jag inte var tillräckligt uppmärksam för att
            se att en interpellation redan var skriven vid det tillfälle då
            jag skrev interpellationen, men den här frågan är ändå rätt väsentlig
            i miljödebatten.
          </note>
          <note>
            Om regeringens förslag om att sänka anslaget till kalkning ned
            till 80 miljoner skulle bli verklighet innebär det att många sjöar
            och vattendrag som i dag kalkas inte kommer att kunna omkalkas.
            Resultatet blir förödande ur ekologisk synvinkel. Allt arbete
            som har lagts ned på kalkning kommer att spolieras när man avbryter
            det, och pengarna är då bokstavligen kastade i sjön. Så skrev
            jag i min interpellation. I dag, fru talman, kan jag i Dagens
            Nyheters huvudledare finna ett starkt stöd för den här uppfattningen.
            Man skriver bl.a. så här: "De vatten som kunnat restaureras och
            fått tillbaka sitt djurliv riskerar nu att falla tillbaka till
            de låga pH-värden som rådde före kalkningen", och "... vore det
            att bokstavligt talat ha kastat pengar i sjön om man nu avbröt
            framgångsrika projekt och lät skadorna breda ut sig på nytt."
          </note>
          <note>
            Fru talman! Jag vill kommentera miljöministerns svar på några
            punkter. Det sägs att försurningen inte kan lösas av Sverige isolerat
            från omvärlden, utan att det är fråga om utsläpp och nedfall som
            kommer från andra länder. Ja, men problemet är att oavsett vad
            vi gör i kalkningsfrågan här fortsätter utsläppen. Detta nedfall
            fortsätter, och det kommer det att göra i många år oavsett vilka
            insatser vi gör för att få till stånd gemensamma miljöaktiviteter
            för att förhindra utsläppen också i vår omvärld.
          </note>
          <note>
            Miljöministern säger att målet är att få till stånd avtal vars
            åtgärder leder till att den kritiska belastningsgränsen inte överskrids.
            Kalkningsverksamheten bör därefter på sikt kunna upphöra. Problemet
            är dock, fru talman, att vi kan säga och tycka så, men oavsett
            vad vi säger och tycker fortgår detta. Vi är inte där än; utsläppen
            har inte stannat av. Vi kan jobba för det, och det är riktigt
            som miljöministern säger att vi skall arbeta förebyggande, men
            vi har de facto problemet här i dag. Det är i dag utslagningen
            kommer att ske i svenska sjöar och vattendrag om kalkningsverksamheten
            upphör.
          </note>
          <note>
            Miljöministern hänvisar också till rent ekonomiska skäl till
            att man genomför denna neddragning. Jag tycker inte att vi kan
            se på miljön på det sättet. Vi måste ha en helhetssyn. Det är
            en miljöförstöring av stora mått det handlar om, om man avbryter
            denna kalkningsverksamhet.
          </note>
          <note>
            Bara i Östergötland, som är ett väldigt litet län i det här sammanhanget,
            har vi i dag omkring 220 sjöar som vi kalkar. Uppskattningsvis,
            beräknat på nya siffror som utredningen har lagt fram, skulle
            förslaget innebära att vi kanske kan ha 100 sjöar kvar i kalkningsverksamheten.
            Över 100 sjöar försvinner alltså ur verksamheten, och kommer att
            på nytt ödeläggas.
          </note>
          <note>
            Frågan är vad jag skall säga till de tjänstemän som skall hantera
            det här: Vilka sjöar skall vi välja ut?
          </note>
          <note>
            Vilka skall vi låta förfalla igen? Vilka skall räddas?
          </note>
          <note>
            Har vi väl påbörjat detta projekt måste det fortgå.
          </note>
          <note>
            Annars är det precis som jag sade inledningsvis: Vi har kastat
            pengar i sjön, och det är definitivt en felaktig prioritering
            i miljöpolitiken.
          </note>
          <note>
            Anf. 124 MARIANNE
          </note>
          <note>
            SAMUELSSON (mp)
          </note>
          <note>
            Fru talman! Jag håller helt med miljöministern om att vi måste
            satsa hårt på den förebyggande verksamheten för att minska utsläppen.
            Men det räcker inte.
          </note>
          <note>
            Vi måste också använda oss av kalkningen, just för att garantera
            att biologiskt liv kan vara kvar i hårt försurade områden och
            att metaller inte lakas ur marken och sjöars sediment. I dag kalkas
            endast hälften av de sjöar som skulle behöva kalkas.
          </note>
          <note>
            Det är mycket oroväckande att höra miljöministerns plan för kalkningen.
            Det är inte frågan om den biologiska mångfalden och dess bevarande;
            det är frågan om att få ekonomin att gå ihop i bemärkelsen att
            vi måste spara. Det är ett mycket kortsiktigt sparande.
          </note>
          <note>
            I dag kalkar vi inte sjöar som inte har det som miljöministern
            förordar. Prioriterade sjöar kalkas.
          </note>
          <note>
            Bara i min landsända i västra Sverige är en tredjedel av sjöarna
            döda eftersom vi inte har haft råd att kalka dem trots att det
            har vidtagits betydligt fler kalkningsåtgärder än vad det ser
            ut att bli i kommande budget.
          </note>
          <note>
            Om man slutar kalka i områden där man har kalkat, vilket jag
            uppfattar kommer att bli följden av att man nu stramar åt budgeten
            eftersom resurserna förmodligen inte kommer att räcka, kan man
            få chockeffekter där andelen utsläpp ökar av bl.a. tungmetaller
            som helt enkelt lakas ut därför att naturen inte längre klarar
            att hålla kvar dem. Det är mycket oroväckande.
          </note>
          <note>
            Samtidigt har vi i de planer som vi har sett på miljösidan inte
            kunnat uppfylla de mål som har satts upp när det gäller utsläpp.
            Man hade t.ex. bara uppnått 13 procents minskning av kvävedioxider
            enligt regeringens rapport i förhållande till de 30 % som målet
            var att man skulle minska andelen utsläpp med.
          </note>
          <note>
            Det innebär att detta kommer att ta betydligt längre tid än vad
            som sägs i det uppsatta målet. Under tiden måste vi nog använda
            oss av kalkning för att hålla liv i sjöarna.
          </note>
          <note>
            För vad gör vi när sjöarna är utslagna? Då finns det inget liv,
            ingen fisk, ingen biologisk mångfald.
          </note>
          <note>
            Man kan inte bara säga att allt kommer tillbaka bara vi minskar
            utsläppen. Så enkelt är det ju inte. Det är genom att nu satsa
            på att bevara det liv som finns i dessa sjöar som vi möjligen
            kan ha det kvar efteråt, när vi har minskat utsläppen, men förmodligen
            kommer det att ta åtskilliga år innan försurningen minskar även
            om utsläppen och nedfallet av försurande ämnen minskar. Det här
            är en långsam process.
          </note>
          <note>
            Jag tycker att det är mycket oroväckande att det är budgeten
            som skall avgöra vad man skall satsa på och inte den biologiska
            mångfalden. Det här är värden som vi behöver bevara för framtiden.
            Jag tror att det är väl använda pengar att nu satsa och naturligtvis
            samtidigt vidta de internationella åtgärderna med minskningen
            av utsläppen. Genom att satsa nu kan vi möjligen ha kvar en biologisk
            mångfald i åtminstone en del av våra sjöar. Jag tror inte att
            vi kommer att ha det kvar ändå, därför att det ser så oroväckande
            ut och för att många redan har dött ut.
          </note>
          <note>
            De sjöar som vi nu under några år har satsat på att bevara livet
            i borde få en chans att leva vidare. Annars blir det som om man
            skulle säga till en patient som får livsuppehållande medicin:
            Vi drar in medicinen trots att vi vet att du inte kan leva vidare
            utan den.
          </note>
          <note>
            Det är precis det man gör med kalkningen.
          </note>
          <note>
            Anf. 125 Miljöminister ANNA LINDH (s)
          </note>
          <note>
            Fru talman! Jag vill först konstatera att regeringen inte har
            lagt fram något förslag eller någon plan. Det enda regeringen
            gör är att den skaffar sig underlag inför budgetprocessen
          </note>
          <note>
            Hade Dan Ericssons parti tagit ekonomiskt ansvar under sin tid
            i regeringen hade vi sluppit diskutera dessa besparingar i dag.
            Då hade vi inte haft en ekonomi som gör att vi är tvungna att
            låna till en tredjedel av utgifterna.
          </note>
          <note>
            Det är lätt att säga att vi skall undanta miljön, men vem skall
            då betala? Skall vi säga att vi i stället för att genomföra besparingar
            på miljöområdet skall låta pensionärerna betala mera, eller skall
            barnfamiljerna betala mer? Eftersom bl.a. Dan Ericssons parti
            har försatt oss i den här ekonomiska situationen måste vi, tyvärr,
            även när det smärtar, göra besparingar överallt.
          </note>
          <note>
            Däremot har vi alltså inte ännu avgjort hur stora besparingar
            som kommer att göras på kalkningen.
          </note>
          <note>
            Sedan är det också viktigt att framhålla att vi inte löser problemen
            på lång sikt genom kalkningen. På lång sikt löser vi problemen
            genom att få ned utsläppen. Det är dessutom så att det fortfarande
            finns tveksamheter om hur bra kalkningen egentligen är för miljön
            på lång sikt. I de områden där vi kalkar finns det en oro för
            vad som händer med vitmossa och lavar. Det finns en osäkerhet
            om vad som händer med metallhalterna. Därför är det mycket viktigt
            att vi t.ex.
          </note>
          <note>
            inte kalkar alla försurade sjöar i Sverige, utan att vi har kvar
            ett antal sjöar som inte kalkas för att vi skall kunna studera
            de långsiktiga effekterna av kalkningen. Det är ju faktiskt också
            ett ingrepp i naturen när vi kalkar.
          </note>
          <note>
            På kort sikt behövs naturligtvis kalkningen i ett antal områden.
            Där kan vi konstatera att vi har fått en intressant idé av utredningen.
            Den föreslår att man skall gå över till att kalka avrinningsområden.
            På det viset utgår man ifrån vad naturen behöver i stället för
            att utgå ifrån de administrativa gränserna för kommuner och länsstyrelser,
            som vi har gjort tidigare.
          </note>
          <note>
            Jag är mycket medveten om att vi har sänt en chockvåg genom stora
            delar av Sverige genom utredningsdirektiven som innebär att man
            skall se vad som händer om vi skulle göra en så här oerhört drastisk
            neddragning av kalkningsanslaget.
          </note>
          <note>
            Jag kan också konstatera att vi kanske delvis på grund av den
            chockvågen också fick en del goda idéer om hur vi kan förbättra
            kalkningen, t.ex. genom att kalka avrinningsområden i stället
            för att utgå från gamla administrativa gränser. Jag är övertygad
            om att vi kommer att kunna lägga fram ett bra förslag där vi tyvärr
            kanske är tvungna att dra ned på kalkningen, men vi kan kanske
            göra det på ett sådant sätt att vi inte kommer att ställa till
            någon skada för naturen. Jag hoppas det.
          </note>
          <note type="speaker">
            Anf. 126 DAN ERICSSON (kds)
          </note>
          <note>
            Fru talman! Anfall är ju bästa försvar. Anna Lindh försöker verkligen
            leva upp till den devisen. Hon försöker att glida ifrån själva
            frågeställningen.
          </note>
          <note>
            Det handlar ju faktiskt om ett förslag till ren miljövandalism,
            skulle man kunna säga. Den sittande
          </note>
          <note>
            Kalkningsutredningen funderade ju på att öka anslaget till kalkningen,
            precis som kristdemokraterna har lagt fram förslag om här i riksdagen,
            och inte, som regeringen, dra ned anslagen. Just i det läget ger
            miljöministern nya direktiv om att nu handlar det inte om att
            titta över det, utan om att halvera kalkningsanslagen.
          </note>
          <note>
            Detta är direkt miljövandalism.
          </note>
          <note>
            Anna Lindh sade i sitt svar att kalkningen dock inte löser våra
            problem. Nej, vem har sagt det? Marianne Samuelsson tog upp liknelsen
            med att medicinen inte heller löser problemen alla gånger, men
            den lindrar. Den gör att man kan hantera en situation. Det är
            ju detta det handlar om i dag.
          </note>
          <note>
            Vi kan ju konstatera att kritiken är oerhört hård mot det här
            förslaget. Vi skall kanske inte fästa alltför stort avseende vid
            landshövdingar, men de har ju i stort sett från hela landet protesterat
            mot det halverade anslaget. De anser att det leder till en betydande
            kapitalförstöring. Det är ju litet grand poängen med det här anslaget.
            Man förstör mycket av det kapital som man redan har lagt ned.
            Samma slutsats drar Torbjörn
          </note>
          <note>
            Svensson som är ansvarig för Naturvårdsverkets kalkningsprogram.
            Han säger att neddragningen blir förödande och spolierar 20 års
            kalkningsinsatser. Det är detta som miljöministern håller på med
            nu.
          </note>
          <note>
            Fiskeriverket bedömer att förslaget leder till att
          </note>
          <note>
            3 000 läkta eller delvis läkta sjöar och 5 000 rinnande vatten
            försuras på nytt. Det innebär i sin tur att mer än
          </note>
          <note>
            6 000 fiskpopulationer slås ut. Enligt Naturvårdsverket inbegriper
            det även rödlistade utrotningshotade arter.
          </note>
          <note>
            Vad behövs mer av faktauppgifter för att stoppa den miljövandalism
            som miljöministern uppenbarligen planerar för? Det går inte att
            krypa bakom utredningen om man har gett direktivet att det handlar
            om en halvering av kalkningsanslagen. Sedan kan man tala om att
            det är administrativa rutiner och att man skall göra om det till
            regioner i stället för länsstyrelser, men faktum kvarstår. Det
            är pengar det handlar om.
          </note>
          <note>
            Jag tog exemplet med Östergötland, mitt hemlän, där det handlar
            om att över hälften av de sjöar som finns i kalkningsprogrammet
            kommer att tas bort. De kommer att försuras och förstöras på nytt.
            Vill miljöministern verkligen ha det som eftermäle till sin insats
            på det här området att hon har varit med om att förstöra tusentals
            sjöar och rinnande vattendrag?
          </note>
          <note>
            Fru talman! Sedan tycker jag att det är litet patetiskt med det
            här anfallsättet. Miljöministern säger:
          </note>
          <note>
            Det är Dan Ericsson som har förstört Sveriges ekonomi, och att
            det är det vi måste rensa upp i.
          </note>
          <note>
            Anna Lindh vet ju att sådan är inte verkligheten och sådan var
            inte verkligheten. Vi har lagt fram våra ekonomiska förslag, våra
            budgetar. Vi har prioriterat miljön mycket tydligt. Vi har lagt
            fram våra förslag för att få balans i Sveriges ekonomi. Det handlar
            ju om en tydlig prioritering. Vilka områden skall man satsa på?
            Då har vi ansett det vara fel att satsa mindre när det innebär
            en tydlig kapitalförstöring, som när det gäller kalkningen. Det
            har ju flera av kritikerna uttryckt.
          </note>
          <note>
            Jag förstår inte hur man i det här sammanhanget kan tillåta denna
            kapitalförstöring både av pengar och miljö.
          </note>
          <note>
            Anf. 127 MARIANNE
          </note>
          <note>
            SAMUELSSON (mp)
          </note>
          <note>
            Fru talman! Om detta vore till för att sanera Sveriges ekonomi
            har jag betydligt bättre projekt som jag tycker att vi skall ta
            de pengarna ifrån. Det rör sig om miljardprojekt som t.ex. Öresundsbron,
            Dennispaket,
          </note>
          <note>
            Adelsohnpaket osv. De kostar faktiskt mängder med miljarder.
            Här är det frågan om miljoner. Jag tror inte att ens de 60 miljoner
            som minskningen rör sig om skulle hjälpa våra pensionärer att
            få det så mycket bättre om vi delade ut dem på alla de pensionärer
            vi har. Tyvärr är ekonomin sådan att det inte hjälper att sanera
            den på den här nivån. Dessutom tror jag att det kommer att kosta
            hemskt mycket mer.
          </note>
          <note>
            Det finns ju ett otroligt värde i fisken i våra sjöar.
          </note>
          <note>
            Det är ett kapitalvärde som vi riskerar att förstöra. Det känner
            jag den största oron inför. Vad händer med dessa sjöar? Finns
            det i dag forskning på vad som kommer att hända om man slutar
            att kalka en sjö som man har kalkat i kanske tio år? Vad händer
            då? Finns den forskningen i dag?
          </note>
          <note>
            Miljöministern var oroad för den andra forskningen, den som berör
            att vi kalkar. Men det finns ganska mycket forskning på just effekterna
            av detta. Den har pågått under ganska många år. Det är av hänsyn
            till det som man har gjort ett ganska försiktigt kalkningsprogram
            när man började kalka. Man har kalkat i tillflödena, precis som
            miljöministern tog upp, för att inte skada miljön.
          </note>
          <note>
            Sedan vet jag att vi får ett annat biologiskt liv som det kan
            finnas ett visst intresse av i de sjöområden som är döda. Det
            har jag bevis för i min hemtrakt. Där har vi sparat en skog som
            är intressant just för att den har ett biologiskt liv som är annorlunda.
            En del av detta beror naturligtvis på att den inte är kalkad och
            att sjön intill är alldeles död. För några år sedan hade den ett
            rikt fiskliv.
          </note>
          <note>
            Men jag är inte villig att acceptera att det blir så i en massa
            sjöar. Därför är dessa insatser viktiga.
          </note>
          <note>
            Anf. 128 Miljöminister ANNA LINDH (s)
          </note>
          <note>
            Fru talman! Låt mig återigen betona att det inte finns något
            förslag än. Vi har lagt fram ett exempel där man drastiskt drar
            ned kalkningen och frågat vad som händer. Det finns ju också gradskillnader
            mellan hur stora neddragningar som kan göras. Regeringen avser
            att återkomma. Det är egentligen tveksamt om man skall ta budgetdebatten
            innan det ens finns något budgetförslag.
          </note>
          <note>
            Sedan insåg jag att jag trampade på en öm tå hos
          </note>
          <note>
            Dan Ericsson när jag talade om kds ansvar för våra ekonomiska
            problem. Dan Ericssons reaktion visade bara hur öm den tån är.
            Men det är mycket självförvållat från Dan Ericssons och kds sida.
            Hade vi inte haft de här ekonomiska problemen och hade kds inte
            försatt oss i den här situationen hade vi inte heller varit tvungna
            att diskutera dessa besparingar i dag.
          </note>
          <note>
            Regeringen kommer att fortsätta arbetet när det gäller försurningen
            både för att få ned utsläppen i
          </note>
          <note>
            Sverige och internationellt. Vi kommer också att fortsätta arbetet
            på att ta reda på vad som händer när i kalkar. Vi har tyvärr inte
            så bra exempel på de långsiktiga effekterna av kalkningen. Det
            finns fortfarande en hel del frågetecken när det gäller de långsiktiga
            effekterna.
          </note>
          <note>
            Däremot vet vi nog tillräckligt för att inse att det är på de
            områden där vi har kalkat länge som vi inte vågar och vill avbryta
            kalkningen. Det skulle kunna få stora effekter där.
          </note>
          <note>
            I övrigt tror jag att om vi skall ha ett offensivt arbete med
            kalkning är det nog rätt tänkt att man skall gå på avrinningsområden
            för att värna den biologiska mångfalden i naturen i Sverige och
            för att värna den biologiska mångfalden i så många delar av landet
            som möjligt, i stället för att i första hand titta på fiskesjöarna
            som vi har gjort tidigare.
          </note>
          <note>
            Jag är alltså övertygad om att med ett gemensamt angreppssätt
            internationellt och nationellt och genom en fortsatt satsning
            på resurser till kalkningen men också ett visst nytänkande när
            det gäller kalkningen, kommer vi att klara de här frågorna för
            framtiden.
          </note>
          <note type="speaker">
            Anf. 129 DAN ERICSSON (kds)
          </note>
          <note>
            Fru talman! Miljöministern säger att det inte finns något förslag,
            att det här bara var "ett exempel". Men, fru talman, det är ju
            ett utredningsdirektiv. Skall jag då tolka det miljöministern
            säger som att vi inte skall ta henne på allvar, att hennes direktiv
            till utredningar inte skall tas på allvar, eftersom de bara är
            exempel?
          </note>
          <note>
            Det är i så fall ett nytt sätt för statliga utredningar att arbeta,
            och om det förhåller sig på det sättet kan detta kanske vara klargörande
            för andra utredningar som miljöministern har ansvar för.
          </note>
          <note>
            Fru talman! Miljöministern säger att hon har trampat på en öm
            tå och att jag inte borde tala om den dåliga ekonomin eftersom
            detta är självförvållat. Jag kanske ändå skall ta en minut av
            tiden i anspråk för att påminna miljöministern om hurdan situationen
            faktiskt var.
          </note>
          <note>
            Vi hade att hantera en internationell konjunkturnedgång av ett
            slag som vi inte haft sedan krigsåren. I
          </note>
          <note>
            dag hänvisar exempelvis statsministern till att vi nu har en
            konjunkturnedgång som gör att han har väldigt svårt att hantera
            situationen, men den nuvarande konjunkturnedgången är inte ens
            i närheten av den under förra perioden. Vi hade att hantera detta
            - och vad gjorde då Socialdemokraterna i opposition? Jo, de lade
            fram förslag till betydligt ökade kostnader på område efter område.
            Hade riksdagen följt de förslagen hade vår ekonomi varit betydligt
            sämre än vad den är i dag.
          </note>
          <note>
            Jag hörde exempelvis tidigare i dag en interpellationsdebatt
            på Ines Uusmanns område, där Socialdemokraterna i opposition ville
            lägga ytterligare 50
          </note>
          <note>
            miljarder på satsningar på infrastruktur. Det var faktiskt 100
            miljarder. Det sades att det var 50 miljarder, men jag minns att
            det var 100 miljarder extra. Så
          </note>
          <note>
            Socialdemokraterna har inget att berömma sig för vad gäller hanteringen
            av de ekonomiska frågorna, vare sig nu - det ser vi mycket tydligt
            - eller under den förra mandatperioden.
          </note>
          <note>
            Den här interpellationen handlar nu inte om detta utan om miljöministerns
            ansvar. Jag bara konstaterar faktum, att miljöministern faktiskt
            är beredd att halvera kalkningsanslagen, och detta bekymrar inte
            bara mig, utan det bekymrar hela Miljösverige.
          </note>
          <note>
            Anf. 130 Miljöminister ANNA LINDH (s)
          </note>
          <note>
            Fru talman! Om vi skall påminna oss historien så kan vi påminna
            oss att den förra regeringen fördubblade arbetslösheten, tredubblade
            budgetunderskottet och hade räntor som kraftigt steg - som mest
            hade vi räntor som var uppe i 500 % - och efter detta ligger räntorna
            i Sverige väldigt högt. Den förra regeringen såg till att vi hamnade
            i en väldigt allvarlig ekonomisk situation, att vi i dag har fått
            låna till 30 % av våra utgifter.
          </note>
          <note>
            Då måste alla vara med och ta sitt ansvar. Genom att skaffa oss
            ett bra underlag för en budgetprocess kan vi förhoppningsvis se
            vilka de riktigt nödvändiga åtgärderna är, var vi kan genomföra
            reformer och var vi eventuellt även kan spara.
          </note>
          <note>
            Jag minns en av mina första debatter med Dan
          </note>
          <note>
            Ericsson här i riksdagen. Då var hans främsta argument mot mig
            följande fråga: Skall Anna Lindh gå till historien som en miljöminister
            som tvingas göra besparingar? Jag konstaterar att det var just
            genom att man i de olika partier som ingick i den borgerliga koalitionen
            resonerade på det viset som man såg till att vi fick så dålig
            ekonomi - alla skulle visa att de kunde ha de största utgifterna
            och de största utgiftsökningarna på sina områden. Så får man ingen
            bra ekonomi.
          </note>
          <note>
            Jag är, som jag har sagt tidigare, övertygad om att vi ändå kommer
            att kunna klara av besparingarna och även i fortsättningen ta
            ordentlig hänsyn till miljön och se till att vi får en långsiktigt
            hållbar utveckling i
          </note>
          <note>
            Sverige. Jag är övertygad om att det kommer att krävas insatser
            av väldigt många för att vi skall kunna ha en långsiktigt hållbar
            utveckling av miljön samtidigt som vi också genomför besparingarna
            i statsfinanserna. Men det är bara genom att ta den sortens ansvar
            som vi på sikt faktiskt kommer att kunna klara både ekonomi och
            ekologi.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 1995/96:228 om kärnkraftens kostnader
          </note>
          <note>
            Anf. 131 Miljöminister ANNA LINDH (s)
          </note>
          <note>
            Fru talman! Eva Goës har frågat mig om Miljödepartementet i Sverige
            har gjort någon jämförande miljökonsekvensbeskrivning mellan de
            olika energislagen, där alla faktorer som kan påverka människan
            och hennes livsmiljö på kort och lång sikt tagits med i beräkningarna,
            och hur priset på de olika energislagen förändras om dessa externa
            kostnader inkluderas i priset.
          </note>
          <note>
            På den första frågan blir svaret nej. Det finns ännu ingen studie
            som har lyckats med en sådan uppgift, trots att man har arbetat
            med frågan ända sedan 1970-
          </note>
          <note>
            talet. Det är en stor och svår forskningsuppgift, och jag är
            tveksam till om man någonsin kommer att lyckas hitta en modell
            eller utarbeta en metodik som på ett objektivt sätt lyckas göra
            en fullständig jämförelse mellan de olika energislagen med utgångspunkt
            från samtliga externa effekter.
          </note>
          <note>
            Det finns flera skäl till att det är så stora svårigheter att
            värdera miljöeffekter och göra jämförelser mellan olika bränslen.
            Miljöeffekter spänner över en stor variation i tid och rum. Exempelvis
            kan vissa typer av miljöeffekter, som buller eller effekter på
            hälsan, huvudsakligen uppstå lokalt kring anläggningen. I sådana
            fall är det svårt att utarbeta allmängiltiga värden, utan man
            blir tvungen att göra bedömningar från fall till fall. Andra effekter,
            som försurningen eller växthuseffekten, har en regional respektive
            global påverkan. Det är också svårt att göra avvägningar mellan
            effekter som uppkommer omedelbart, effekter som uppstår i kommande
            generationer, effekter som inte kan återställas eller som påverkar
            människors välbefinnande eller ger upphov till oro och stora haverier
            eller olyckor.
          </note>
          <note>
            Eftersom vetenskapliga fakta inte till alla delar är fullständigt
            kända har man varit tvingad att göra förenklingar eller utelämna
            en värdering av vissa miljöeffekter. Det är därför viktigt att
            man redogör för vilka effekter som har beaktats i olika undersökningar.
          </note>
          <note>
            En principiell utgångspunkt när man skall försöka värdera olika
            energislags miljöeffekter är att alla energislag skall bära de
            kostnader som uppkommer genom deras påverkan på miljön och människans
            välbefinnande. I den ekonomiska teorin kallas detta internalisering
            av externa kostnader. I traditionella ekonomiska kalkyler över
            priset beaktas inte de kostnader som uppkommer för samhället eller
            den enskilde genom påverkan på miljön, fysiska skador eller möjligheten
            till rekreation eller naturupplevelser. Av den redogörelse jag
            nyss gjort framgår att denna möjlighet endast existerar i teorin
            - de analytiska uppgifterna är alltför svåra.
          </note>
          <note>
            Sverige är ett av de länder som i stor utsträckning tillämpar
            ekonomiska styrmedel för att nå miljömålen. Inom energiområdet
            har vi bl.a. infört skatt eller miljöavgifter på utsläpp av koldioxid,
            svavel och kväveoxider. Nivåerna har inte i något fall baserats
            på en värdering av skadan i miljön av luftföroreningarna.
          </note>
          <note>
            I stället har skatterna bestämts med utgångspunkt från kostnaden
            för att minska utsläppen eller möjligheten att uppnå miljömålen.
          </note>
          <note>
            Jag tror för min del att denna utgångspunkt är rimlig för att
            åstadkomma den omställning av energisystemet som behövs för att
            åstadkomma ett ekologiskt hållbart samhälle. I takt med en ökad
            kunskap kommer vi att bygga vidare på denna väg. För att kunna
            ge miljöaspekter den större vikt vid ekonomisk-politiskt beslutsfattande
            som regeringen aviserat, är det av väsentlig betydelse att arbetet
            med att belysa kopplingarna mellan miljö och ekonomi fortsätter
            och intensifieras. Naturvårdsverket har exempelvis regeringens
            uppdrag att redovisa de samhällsekonomiska kostnaderna som orsakas
            av luftföroreningar och försurande ämnen. Arbetet med att utarbeta
            komplement till traditionell ekonomisk statistik i form av fysiska
            miljöräkenskaper vid SCB och Konjunkturinstitutet bör även fortsättningsvis
            prioriteras.
          </note>
          <note>
            Skatteväxlingskommittén undersöker nu möjligheten att växla skatt
            på arbete mot skatt på ändliga naturresurser.
          </note>
          <note>
            Det är min förhoppning att dessa arbeten ger ett bättre underlag
            för en mer ändamålsenlig förändring i prisrelationer mellan olika
            bränslen och energiformer som miljön långsiktigt kräver.
          </note>
          <note>
            Prisnivåerna speglar således strävan att uppnå vissa miljömål.
            Någon strikt värdering av miljökostnaderna mellan olika energislag
            uppnås däremot inte.
          </note>
          <note>
            Jag har därmed svarat på Eva Goës andra fråga.
          </note>
          <note type="speaker">
            Anf. 132 EVA GOËS (mp)
          </note>
          <note>
            Fru talman! Tack för svaret! Det var mycket upplysande och fylligt.
          </note>
          <note>
            Alltsedan kärnkraftsdebatten tog fart i början av
          </note>
          <note>
            1970-talet har energipolitiken präglats av motsättningar mellan
            kärnkraftsetablissemanget och kärnkraftsmotståndarna. Jag har
            också mot bakgrund av det ställt den här interpellationen om att
            göra miljökonsekvensbeskrivningar på olika energislag.
          </note>
          <note>
            Jag har deltagit på Vattenfalls och Industriförbundets träffar
            med kvinnor runt om i landet, och där har man presenterat uppgifter
            som jag aldrig har skådat tidigare. Man har där räknat in olika
            externa kostnader, exempelvis miljö och hälsa. Dessa uppgifter
            lanseras friskt i vårt land - det påbörjades redan i slutet av
            förra året - och jag ifrågasätter dem väldigt skarpt.
          </note>
          <note>
            Vid en närmare titt på siffrorna förstår man att det finns mycket
            övrigt att önska för att få en saklig bild av verkligheten. Jag
            skall ge några exempel.
          </note>
          <note>
            De beräknar att biomassa skulle stå för 2,1
          </note>
          <note>
            öre/kWh och kärnkraften för 0,1-0,5 öre i externa kostnader.
            Det betyder att biomassan enligt dessa källor är mellan 4 och
            20 gånger miljö- och hälsofarligare än kärnkraften.
          </note>
          <note>
            Källorna uppges vara EU-externe, US DOE, dvs.
          </note>
          <note>
            departementet för energi i USA, och New York State.
          </note>
          <note>
            Märkligt är också att växthuseffekten ej ingår i beräkningarna
            på naturgas, olja och kol, om jag har förstått teckenförklaringen
            rätt. Naturgas ligger därför på 0,2-0,8 öre/kWh, med andra ord
            strax efter kärnkraften på rankinglistan över de miljö- och hälsomässigt
            bästa alternativen. Vind har 0,01-2 öre. T.o.m.
          </note>
          <note>
            vind kan vara upp till 20 gånger mer belastande är kärnkraften
            enligt dessa tabeller. Vad anser miljöministern om dessa beräkningar?
            Är det att undra på att jag reagerar, och att förhoppningsvis
            fler i Sverige gör det?
          </note>
          <note>
            Förra året vid den här tiden hade jag en fråga om
          </note>
          <note>
            Vattenfalls falska marknadsföring, som jag också omnämner i interpellationen.
            Statliga kraftbolaget
          </note>
          <note>
            Vattenfall har i en rapport som det beställt från USA
          </note>
          <note>
            sagt bl.a. följande: Det skall "skifta miljöfokus från strålningsrisk
            till försurning och växthuseffekt": Nog har det taget detta budskap
            ad notam, eller vad anser ministern?
          </note>
          <note>
            Fru talman! För några år sedan fick jag ett utdrag ur en rapport
            från Baden Württembergs jordbruksdepartement som hette Waldschäden
            durch kerntechnische anlagen. Där hade man tagit upp en redovisning
            om försurande utsläpp som svaveldioxid och kväveoxider till atmosfären.
            Dessa siffror visar att ett års bränslebehov för ett 1000-Megawatts
            kärnkraftverk orsaker ett bidrag av 4 400 ton svaveldioxider och
          </note>
          <note>
            1 140 ton kväveoxider till atmosfären.
          </note>
          <note>
            Slår man ut dessa utsläppssiffror på ett kärnkraftverks årliga
            energiproduktion av ca 6,5 Twh får man faktiskt precis samma försurande
            utsläpp per kWh levererad kärnkraftsenergi som vi skulle fått
            om samma energi producerats i ett kolkraftverk. Den enda skillnaden
            är att utsläppet inte kommer från kärnkraftverkens skorsten utan
            frigörs vid andra steg i kärnkraftskedjan.
          </note>
          <note>
            Vem presenterar sådana uppgifter i den debatt som nu pågår i
            samhället? Det är som att släppa en bomb.
          </note>
          <note>
            Visst skall man ifrågasätta även dessa siffror. Var kommer de
            ifrån? Det försöker jag sätta människor att göra. Hur har de ändrats
            under tidens gång? De är från år 1988.
          </note>
          <note>
            Som miljöministern sagt i sitt svar är det svårt att ta ett samlat
            grepp om MKB för de olika engergislagen. Men Sverige har ändå
            försökt att beräkna sin miljöskuld, och några data måste väl ligga
            till grund för detta. Jag återkommer med fler frågor.
          </note>
          <note type="speaker">
            Anf. 133 HANNA ZETTERBERG (v)
          </note>
          <note>
            Fru talman! Det är många debatter i dag som man skulle vilja
            lägga sig i. Det är bra att Anna Lindh är här och svarar på frågor.
          </note>
          <note>
            Jag tänkte ställa några frågor i denna debatt med anledning av
            att jag var på Vattenfalls bolagsstämma förra veckan, som var
            en ganska intressant tillställning. Jag blev mycket oroad efter
            det, bl.a. av den anledning som Eva Goës här tar upp, dvs. de
            siffror det presenterar.
          </note>
          <note>
            Jag ställde en hel del frågor, och bl.a. en fråga som handlade
            om dess marknadsföring. Där sade man tydligt till mig att Vattenfall
            inte lägger sig i den politiska debatten över huvud taget, vilket
            jag anser att man gör med hjälp av de siffror som man presenterar
            och på det sätt som de presenteras.
          </note>
          <note>
            Det som kanske är mest intressant är att Vattenfalls styrelse
            inte verkar ha förstått regeringens och
          </note>
          <note>
            Sveriges strategi, som Anna Lindh nämner i sitt interpellationssvar,
            nämligen att man skall beskatta miljöförstörande verksamhet högre
            och föra diskussioner om skatteväxling, osv. Styrelsen förstår
            inte det, trots att vi har haft en folkomröstning och därefter
            ett riksdagsbeslut om att kärnkraften skall avvecklas.
          </note>
          <note>
            Det är inte så tydligt att man på olika sätt försöker att få
            kärnkraften avvecklad. Jag ställde en fråga och efterlyste en
            avvecklingsplan. Jag ställde också frågan om möjligheterna att
            stänga av ett eller två kärnkraftverk. Någon avvecklingsplan fanns
            inte att tillgå. Det fanns inte heller någon diskussion i årsberättelsen
            som tog upp detta.
          </note>
          <note>
            Det har lagts fram en strategi. Energikommissionens beredning
            har skett, och det har redan fattats beslut om miljöskatter. Trots
            detta har Vattenfall inte fattat vinken om hur man tänker sig
            att energin skall vara i framtiden.
          </note>
          <note>
            I presentationen av årsberättelsen kommenterade man också osäkerheten
            i miljöskatter och vad politikerna egentligen vill, som ett opolitiskt
            initiativ i diskussionen från styrelsens sida. Jag tycker personligen
            att det är ganska klart vad vi vill. Sedan är frågan hur vi skall
            åstadkomma det vi vill göra.
          </note>
          <note>
            I en miljödel av årsberättelsen, som jag i och för sig tycker
            är bra att man har med, diskuterar man miljöanalyser och de olika
            energislagens konsekvenser för miljön, vilket är bra. Men det
            saknas väldigt stora delar. Man tar inte alls upp miljökostnader
            kring avveckling eller förvaring av kärnbränsle. Några av de siffror
            som Eva Goës talade om tidigare finns också med i den delen.
          </note>
          <note>
            Det som är intressant är att det fanns en statlig representant,
            som var den enda vid tillfället som hade rösträtt. Från hans sida
            hörde jag inga som helst kommentarer kring dessa frågor. Han ställde
            inga frågor över huvud taget och lade sig inte i debatten.
          </note>
          <note>
            Hur skall vi gå till väga om jag som representant och riksdagsledamot
            tycker att de politiska besluten är ganska klara, medan Vattenfall
            fortfarande anser att miljöskatter är väldigt osäkert och inte
            riktigt vet hur man skall bete sig, och enda alternativet till
            att avveckla kärnkraften är att ersätta den fossila bränslen?
          </note>
          <note>
            Vad tänker miljöministern som miljöminister göra i det här fallet
            för att påverka? Det är bara staten som har aktier i bolaget och
            som därför är den enda som kan rösta. Jag antar att miljöministern
            som miljöminister har ett visst inflytande på hur man kan ta upp
            diskussionen på t.ex. en bolagsstämma.
          </note>
          <note>
            Anf. 134 Miljöminister ANNA LINDH (s)
          </note>
          <note>
            Fru talman! Jag skall börja med de frågor som Eva
          </note>
          <note>
            Goës ställer. Jag känner inte till den undersökning som Eva Goës
            här refererar till. Jag känner till den del som EU har gjort.
            I den utredning som EU har genomfört har man värderat olika fossila
            bränslen. Men man har t.ex. inte jämfört det med vattenkraft eller
            kärnkraft. Man har jämfört med energislag som är någorlunda enklare
            att jämföra med.
          </note>
          <note>
            Trots att man bara värderat fossila bränslen har även den undersökningen
            stora osäkerhetsfaktorer.
          </note>
          <note>
            Jag tycker, precis som jag har sagt i svaret, att den här sortens
            försök till redovisningar blir väldigt teoretiska.
          </note>
          <note>
            Antingen kan man misstolka eller feltolka olika resultat eller
            så försöker man att göra beräkningar av sådant som egentligen
            inte går att exakt kostnadsberäkna. Därmed kan det bli väldigt
            subjektivt.
          </note>
          <note>
            Det är egentligen inte mödan värt att lägga resurser på att försöka
            få fram några sådana system och hävda att de håller teoretiskt.
            Det är bättre med den metod som vi redan har använt i Sverige,
            nämligen att arbeta med ekonomiska styrmedel. Sedan får vi bli
            bättre på att följa upp de ekonomiska styrmedlen och se hur de
            fungerar.
          </note>
          <note>
            Fru talman! När det gäller den andra frågan om
          </note>
          <note>
            Vattenfall är jag inte riktigt beredd att svara rakt upp och
            ner. Jag har inte sett dess handlingar vid årsmötet, och jag vet
            inte vad som hände vid bolagsstämman.
          </note>
          <note>
            Jag förutsätter att Vattenfall gör det som det som bolag skall
            göra. Men jag är inte beredd att här gå in i en diskussion om
            Vattenfalls agerande.
          </note>
          <note type="speaker">
            Anf. 135 EVA GOËS (mp)
          </note>
          <note>
            Fru talman! Vi vet att Tjernobyl har kostat människoliv. Det
            har kostat kanske 1 000 miljarder kronor eller 2 000 miljarder
            kronor. Skrotningen av reaktorer och kärnavfallet kommer att kosta
            mer än vad vi har räknat med. Det har varit protester från lagutskottet
            och andra, bl.a. SKI. Man anser att man borde höja tre gånger
            från 1,9 öre/kWh, dvs. upp till 6 öre. Vi har också sett utomlands
            att det kostar mer att riva än vad man har trott.
          </note>
          <note>
            I Energikommissionens rapport på s. 303 säger man i varje fall
            att det finns möjligheter att internalisera externa effekter och
            att de är väl kända och analyserade av forskare och experter.
            På s. 305 står det att utredningen konstaterar när det gäller
            Kärnbränslefondsutredningen att man dessvärre inte hade tid och
            att uppgiften rymmer åtskilliga frågeställningar av delvis komplicerad
            natur att den tid som stod till förfogande inte medgav en tillfredsställande
            behandling av frågans alla delar.
          </note>
          <note>
            År 1992 ställde jag frågan: Vad skulle det kosta om vi lade på
            kärnkraften alla dess miljöbelastningar från uranbrytning, riskerna
            för en kärnkraftsolycka, avfallshanteringen, osv?
          </note>
          <note>
            Vilket skulle det egentliga priset vara? Jag fick från Kraftsams
            ordförande svaret att det var en politisk fråga, och att han inte
            svarade på den. Då måste jag gå till politikerna och ställa samma
            fråga. Jag tycker att det är bra att vi gör som vi gör - vi jobbar
            med skatteväxling, och tittar på vad vi kan göra för att parera
            detta och minska miljöbelastningen och hälsoeffekterna.
          </note>
          <note>
            Vi vet också att människor offrar sin hälsa och sin miljö runt
            urangruvorna, och att de kommer att göra det i hundratals, ja
            tusentals år framåt. Det finns t.ex.
          </note>
          <note>
            en långlivad isotop, Torum 230, som har en halveringstid på 80
            000 år.
          </note>
          <note>
            Jag vill överräcka en bok till miljöministern. Jag önskar att
            hon vill låna ut den till fler på departementet. Jag menar inte
            att skriva någon på näsan att de inte kan detta, men jag tycker
            att boken är bra. Den heter Vi har regn men inte vatten, och den
            innehåller tio vittnesmål om följderna av uranbrytning och nukleär
            verksamhet. Folkkampanjen mot kärnkraftkärnvapen har gett ut den
            tillsammans med Föreningen för fjärde världen. Den handlar om
            urbefolkningar, som ofta offras på kärnkraftens altare.
          </note>
          <note>
            Vi i Miljöpartiet har hela tiden sagt att vi gärna vill försöka
            få en total bild av hur mycket kärnkraften kostar, för att kunna
            fasa ut den. I stället vill vi sätta in biobränsle och naturligtvis
            även effektivisera energianvändningen och hushålla med energin
            - det är det bästa.
          </note>
          <note>
            De som kommer fram i dagens debatt är de som kan manipulera och
            skriva, som har pengar och som kan få ut sina budskap. Det är
            därför intressant att läsa en bok som heter De heta åren från
            1985. Det är inside information från informationschefen på Sydkraft.
          </note>
          <note>
            Där kan man läsa hur man manipulerar människor.
          </note>
          <note>
            Eva Moberg skrev i Dagens Nyheter den 1 mars
          </note>
          <note>
            1987 angående boken att efter Tjernobyl är det lätt att gripas
            av en total vanmaktskänsla vid anblicken av de fullständigt oberörda
            kärnkraftsfolket. Känslan förstärks vid läsning av boken De heta
            åren av Sydkrafts informationschef Sven Bergquist. Ändå är boken
            viktig. Med sin glättade framställning är den en omedvetet avslöjande
            studie av hur en stat i staten uppfattar sin roll och agerar för
            att omintetgöra alla försök till demokratiskt inflytande.
          </note>
          <note>
            Det är detta som jag tycker är allvarligt - att vi har svårt
            att följa upp våra politiska beslut. Det är ju riksdagen som är
            demokratins högborg. När politikerna har dragits in i manipulationerna
            har det utan tvivel lett till politikerförakt. Allmänheten är
            nämligen inte dummare än att den insett vad den utsatts för. Därför
            hoppas jag att vi kommer till rätta med energipriserna.
          </note>
          <note>
            Biobränslet skall inte betraktas som 20 gånger miljöfarligare
            än kärnkraft.
          </note>
          <note type="speaker">
            Anf. 136 HANNA ZETTERBERG (v)
          </note>
          <note>
            Herr talman! Jag förstår att miljöminister Anna
          </note>
          <note>
            Lindh inte kan kommentera det som jag tog upp angående Vattenfall
            och bolagsstämman. Jag vet ju att hon inte var där.
          </note>
          <note>
            Som ett tips kan jag säga att årsredovisningen är mycket intressant
            läsning. Men till stora delar är det inte någon speciellt rolig
            läsning. Det saknas nämligen stora bitar om miljön, framför allt
            i den miljöredovisning som finns. Samtidigt slår sig Vattenfall
            för bröstet och menar att man har kommit väldigt långt i det arbetet.
            Eftersom det är staten som äger aktierna är det viktigt att ta
            upp frågan.
          </note>
          <note>
            Det var synd att miljöministern inte var med på bolagsstämman.
            Det kan vara nyttigt att vara med på sådana saker, även om tiden
            är knapp. Man lär sig mycket.
          </note>
          <note>
            Jag tycker avslutningsvis att det å ena sidan är fruktansvärt
            anmärkningsvärt att Vattenfall ännu inte har uppfattat vinken
            om vad det är vi vill göra med energin i Sverige. Det är för mig
            totalt ofattbart. Å
          </note>
          <note>
            andra sidan gör det mig också förvånad att staten som representant
            på bolagsstämman inte kommenterade detta över huvud taget. Inte
            heller kommenterades officiellt de frågor som jag ställde på bolagsstämman.
          </note>
          <note>
            Jag tror egentligen att vi behöver ändra strukturerna och göra
            staten litet mer aktiv i sin roll som enda aktieägare.
          </note>
          <note type="speaker">
            Anf. 137 MIKAEL ODENBERG (m)
          </note>
          <note>
            Herr talman! Jag var också med på Vattenfalls bolagsstämma. Jag
            kan konstatera att Hanna Zetterberg fick svar på sina frågor.
            I samband med bolagsstämman uttalade hon inte heller annat än
            hon hade fått svar på dem.
          </note>
          <note>
            Miljöministern var ju inte där, men hon kan ändå informera Hanna
            Zetterberg om att Vattenfall är ett bolag som enligt riksdagsbeslut
            skall bedriva en affärsmässig verksamhet på affärsmässiga grunder.
          </note>
          <note>
            Miljöministern kan också informera Hanna Zetterberg om att riksdagen
            inte styr med vinkar, utan med lag.
          </note>
          <note>
            De siffror Eva Goës tog upp tidigare var sammanställningar ur
            tre olika forskningsförsök att värdera externa effekter. Hon nämnde
            själv vilka det är;
          </note>
          <note>
            Externprojektet, EU-kommissionens projekt, ett forskningsprojekt
            som leds av US Department of
          </note>
          <note>
            Energy och en studie beställd av New York State.
          </note>
          <note>
            Sammanfallande för alla dessa undersökningar av olika energislags
            externa effekter är att kärnkraft, vind- och vattenkraft, men
            även naturgas, har påfallande låga externa kostnader. Det beror
            på att man har tittat på radioaktiva utsläpp, kväveoxider, svavel,
            stoft och kolväten medan man har exkluderat växthuseffekten.
          </note>
          <note>
            Skälet är naturligtvis att växthuseffekten är det som är det
            metodologiskt svåraste att värdera. Om man skulle inkludera även
            den effekten, vilket man givetvis bör göra, kommer naturligtvis
            biomassa att bli mycket mer konkurrenskraftigt i sammanställningarna.
            Naturgas kommer att bli mycket sämre. Kärnkraft, vind- och vattenkraft
            kommer fortfarande att ha de bästa värdena.
          </note>
          <note>
            Miljöministern har i sitt interpellationssvar ganska utförligt
            beskrivit alla de svårigheter som är förknippade med att göra
            denna typ av studier. Jag har inga invändningar mot de beskrivningar
            som görs i svaret.
          </note>
          <note>
            Däremot reagerar jag när jag tycker att det andas en viss negativism
            emot att ansträngningar görs att försöka värdera de externa kostnaderna.
            Där har jag en annan uppfattning, och menar att detta är synnerligen
            lovvärda studier. Vi har från svensk sida all anledning att medverka
            till de ansträngningar som görs i Externprojektet inom EU-kommissionens
            ram. Alla sådana här studier och forskningsansträngningar bidrar,
            trots de svagheter som finns, trots de värderingsproblem som finns
            och trots de jämförelsesvårigheter som uppstår till vår kunskap
            om vilka effekter användningen av olika bränslen i energisystemet
            har.
          </note>
          <note>
            Vill vi i en framtid se till att i högre grad styra med miljöavgifter?
            Jag vänder mig även där emot miljöministerns svar. Våra energiskatter
            är i dag i huvudsak fiskala och inte i huvudsak styrande miljöskatter.
            Men ambitionen är att de skall bli det. Om vi på ett rättvisande
            sätt skall kunna beskatta påverkan på vår miljö behöver vi skaffa
            oss ökade kunskaper och instrument för att på ett någorlunda rättvisande
            sätt värdera de externa effekterna.
          </note>
          <note type="speaker">
            Anf. 138 HANNA ZETTERBERG (v)
          </note>
          <note>
            Herr talman! Jag riktar mig inte till miljöministern, utan snarare
            till Mikael Odenberg.
          </note>
          <note>
            Ja, jag fick svar på de flesta av mina frågor. Däremot var svaren
            egentligen inte godtagbara. Jag tycker nämligen att Vattenfall
            skall ha en plan för avveckling. Det är det beslut som ligger
            fast. Jag tycker att det vore alldeles utmärkt om man hade en
            sådan plan. Vad jag vet är det precis detta som vi har att arbeta
            utifrån. Det är väl mycket bra om man utarbetar ett förslag till
            en plan. Man kan naturligtvis gå in och förändra det sedan.
          </note>
          <note>
            Det är intressant att avvecklingen inte alls berördes, men det
            är självfallet ett svar på frågan. Jag fick också svar på de flesta
            andra frågor, bl.a. den om man har kapacitet att stänga av ett
            eller två kärnkraftverk.
          </note>
          <note>
            Naturligtvis har man det, men det enda svar jag fick var att
            man i så fall skall använda fossila bränslen.
          </note>
          <note>
            Det är inte heller godtagbart. Det var denna diskussion jag ville
            meddela miljöminister Anna Lindh.
          </note>
          <note>
            Det var alldeles utmärkt bra att även Mikael
          </note>
          <note>
            Odenberg fanns med på bolagsstämman. Det tycker jag var bra,
            och jag tycker att fler riksdagsledamöter borde besöka bolagsstämmor
            och ställa frågor som är av vikt och som berör oss alla - framför
            allt eftersom staten inte går in, tar sitt ansvar och ställer
            de frågor som kanske behöver ställas.
          </note>
          <note type="speaker">
            Anf. 139 DAN ERICSSON (kds)
          </note>
          <note>
            Herr talman! Mikael Odenberg lyckades även locka upp mig i talarstolen.
            Det var när han sade att kärnkraften har låga externa kostnader.
            Det är nu inte hela sanningen.
          </note>
          <note>
            Energikommissionen, som också Mikael Odenberg satt med i, har
            beskrivit detta rätt tydligt. Det handlar om riskerna och katastroferna,
            och om svårigheterna med att göra jämförelser mellan olika energislag.
            Detta berördes också av miljöministern.
          </note>
          <note>
            Jag har ett försök till en liten tabell här, som miljöministern
            kan titta på. Här har hänvisats till sidor förut, och på s. 290
            i Energikommissionens slutbetänkande finns en sådan tabell med
            jämförelse mellan olika energislag med avseende på katastrofer.
          </note>
          <note>
            Inledningsvis skriver man så här: "Framför allt är riskerna med
            kärnkraft och de fossila bränslenas klimatpåverkan av så speciell
            karaktär att de svårligen låter sig jämföras på ett vetenskapligt
            sätt." Sedan följer tabellen, men man har utelämnat kärnkraften,
            eftersom man inte kan sätta upp detta i tabellform.
          </note>
          <note>
            Om vi går vidare i beskrivningen av kärnkraftens katastrofrisker
            kan man läsa:
          </note>
          <note>
            "Den PSA-beräknade sannolikheten för ett reaktorhaveri med svåra
            konsekvenser beror på flera faktorer, t.ex. om haveriet är en
            härdsmälta, hur haveriförloppet ser ut, hur skyddsanordningarna
            fungerar och vilket väder som råder. Reaktorns geografiska placering
            kan ha stor betydelse för konsekvenserna."
          </note>
          <note>
            Detta visar att riskerna finns. De externa kostnaderna vid en
            katastrof kan alltså vara mycket små i ett läge, men de kan vara
            hur stora som helst i ett annat läge. Det kan handla om hundratals
            miljarder kronor, och hur skall man lägga in det i en sådan här
            tabell där man jämför olika energislag? Det går inte.
          </note>
          <note>
            Kärnkraften har sina stora externa kostnader. Därför håller jag
            med miljöministern i den här debatten och tycker att hennes inriktning
            är riktig när det gäller hur vi skall värdera dessa kostnader
            och med ekonomiska styrmedel ändå försöka hantera det någorlunda
            rätt.
          </note>
          <note>
            Det är också positivt att regeringen nu har tagit fasta på reaktorinnehavarnas
            ansvar vid olyckor. Regeringen har tagit till sig det som vi i
            andra partier har sagt under många år.
          </note>
          <note>
            Men Energikommissionen har också sagt att det måste bli ordning
            på detta så att reaktorinnehavarna faktiskt får bära ett betydligt
            större ekonomisk ansvar om det sker en olycka eller ett haveri.
            Detta är en del som vi skall försöka komma överens om i de fortsatta
            energiöverläggningarna, så att vi åtminstone på det området får
            en mer rättvisande bild av kostnaderna för kärnkraft.
          </note>
          <note>
            Anf. 140 Miljöminister ANNA LINDH (s)
          </note>
          <note>
            Herr talman! Jag tyckte att det var trevligt att Dan
          </note>
          <note>
            Ericsson och jag hamnade på samma sida i den här debatten. Jag
            kan instämma i mycket av det som han sade, så jag finner ingen
            anledning att förlänga debatten särskilt mycket.
          </note>
          <note>
            Jag vill bara skicka ytterligare en hälsning till Mikael Odenberg.
            Det går inte att dra de slutsatser som
          </note>
          <note>
            Mikael drog av EU-undersökningen vad gäller kärnkraft, vind-
            och vattenkraft. De finns ju inte med i
          </note>
          <note>
            EU-undersökningen, utan där har man jämfört olika fossila bränslen
            med alla reservationer man bör ha även där.
          </note>
          <note>
            Avslutningsvis får jag tacka alla debattörerna. Nu har såväl
            Eva Goës, Hanna Zetterberg och Dan Ericsson gett mig lektyr eller
            lästips. Jag kommer att ha en hel del att göra också när den här
            debatten är över.
          </note>
          <note type="speaker">
            Anf. 141 EVA GOËS (mp)
          </note>
          <note>
            Herr talman! Så lätt kommer inte Anna undan!
          </note>
          <note>
            Det är inte färdigt än! Här sitter tre personer som skall vara
            med i energiöverläggningarna, så det är inte värt att man säger
            för mycket nu.
          </note>
          <note>
            Jag instämmer i vad Hanna Zetterberg sade om avvecklingsplanen.
            Det är absolut nödvändigt att
          </note>
          <note>
            Vattenfall har en sådan. Hela detta frågekomplex började med
            att jag blev så fruktansvärt irriterad på
          </note>
          <note>
            Kraftsams ordförande, som sade att de inte tagit ett enda konkret
            steg för att påbörja en avveckling, eftersom det inte fanns någon
            lagstiftning om det.
          </note>
          <note>
            Efter detta började lagstiftningsdebatten. Nästa gång sade han:
            Vi kan inte ha styrmedel, det får inte vara för dyrt och vi måste
            vara affärsmässiga och konkurrera på lika villkor.
          </note>
          <note>
            REL, energileverantörerna, protesterade och undrade varför man
            gör skillnad på skattereduktion mellan energislag när det gäller
            fjärrvärme i kraftvärmeproduktionen? El som produceras av olja
            och går till industrin är skattereducerad. Biobränslen är också
            det, men de kan inte konkurrera med oljan när det gäller kraftvärme.
          </note>
          <note>
            Då kör man en tredjedel olja och två tredjedelar biobränsle och
            säger att det ena är värme och det andra är el till industrin.
            Man håller på och tricksar.
          </note>
          <note>
            Detta med pengar är verkligen besvärligt, men jag tycker att
            man skall ta bort sådana saker. Jag tycker inte att det är konkurrensneutralt.
            Man skall inte gynna olja och kol i sådana lägen.
          </note>
          <note>
            Däremot kan det vara problem för elintensiva industrier. Det
            får man försöka parera som i Danmark.
          </note>
          <note>
            Om de förbättrar sig får de tillbaka pengar och får kanske t.o.m.
            bidrag från skatteintäkten staten har fått.
          </note>
          <note>
            Man ställer alltså motkrav. Det är jättesympatiskt!
          </note>
          <note>
            Jag hoppas att vi av den här debatten får en bra diskussion i
            energiöverläggningarna. Jag håller med
          </note>
          <note>
            Dan Ericsson i ansvarsfrågan. Man kan aldrig beräkna hur dyrt
            det egentligen kommer att bli. Om det händer en olycka blir det
            enormt dyrt.
          </note>
          <note type="speaker">
            Anf. 142 MIKAEL ODENBERG (m)
          </note>
          <note>
            Herr talman! Jag har för en gångs skulle inte givit uttryck för
            någon värdering. Jag svarade bara på Eva
          </note>
          <note>
            Goës fråga när miljöministern inte kunde göra det.
          </note>
          <note>
            Vad var det för siffror hon hade i sitt inlägg? Hon förstod inte
            vad det var och var de kom ifrån. Jag försökte berätta var de
            kom ifrån. Det var extremvärdena ur tre olika undersökningar,
            varav Externprojektet var en. Siffermaterial för kärnkraft fanns
            med ifrån de övriga två.
          </note>
          <note>
            I slutändan blir naturligtvis inställningen till exempelvis ett
            kontroversiellt elproduktionssätt som fusionsenergi, alltså kärnkraft,
            fråga om en värdering av de fakta som finns tillgängliga. Det
            kommer aldrig vara möjligt att etablera forskningsprojekt som
            avkastar tabeller med det definitiva svaret på alla frågor.
          </note>
          <note>
            Givetvis blir det en politisk värdering.
          </note>
          <note>
            Men det hindrar inte att projekt som drivs på olika håll i världen
            där man försöker att uppskatta, värdera och ange de externa kostnaderna
            är värdefulla, eftersom det hjälper till att berika vårt vetande.
          </note>
          <note>
            Kärnkraft tycks så här långt enligt dessa undersökningar ha jämförelsevis
            låga externa kostnader.
          </note>
          <note>
            Detta kan säkert diskuteras, och Dan Ericsson gör gärna det.
            Men omständigheten att kärnkraftens externa kostnader i undersökningarna
            förefaller vara ganska låga bör inte leda varje kärnkraftsmotståndare
            till den automatiska slutsatsen att försök att uppskatta de externa
            kostnaderna är av ondo och ointressanta.
          </note>
          <note>
            Även om man vill snabbavveckla den svenska kärnkraften bör man
            vara intresserad av att vidga sitt vetande.
          </note>
          <note>
            Anf. 143 Miljöminister ANNA LINDH (s)
          </note>
          <note>
            Herr talman! Det är viktigt att vidga sitt vetande i alla sammanhang.
            Däremot tror jag att man måste vara inställd på vad som är viktigast
            för oss att få fram, när man diskuterar kärnkraftens externa kostnader
            eller den här formen av jämförande kostnader.
          </note>
          <note>
            När det då i realiteten är omöjligt att jämföra externa kostnader,
            bl.a. på grund av det som Dan Ericsson tog upp, är det frågan
            värt om den sortens diskussioner skall vara prioriterade. Man
            har i 20 år försökt att få fram jämförande system, men man har
            inte kommit särskilt långt.
          </note>
          <note>
            Med tanke på de exempel vi har på hur praktiskt omöjligt det
            är och hur många subjektiva värderingar som ligger i de systemen,
            bör man gå in för jämförande studier med litet större relevans.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 1995/96:235 om
          </note>
          <note>
            Öresundsbron
          </note>
          <note>
            Anf. 144 Miljöminister ANNA LINDH (s)
          </note>
          <note>
            Herr talman! Marianne Samuelsson har frågat mig dels om kontrollsystemen
            för miljökraven kommer att påverkas av att arbetena med Öresundsbron
            är försenade, dels om jag kommer att vidta åtgärder för att muddringsentreprenörerna
            skall följa vattendomstolens krav på mätnoggrannhet.
          </note>
          <note>
            I beslut den 20 juli 1994 uppdrog regeringen åt
          </note>
          <note>
            Länsstyrelsen i Malmöhus län och Naturvårdsverket att bilda och
            leda en kontroll- och styrgrupp för Öresundsförbindelsen samt
            att hålla regeringen informerad om hur uppdraget fullgörs.
          </note>
          <note>
            Gruppen har bl.a. till uppgift att samordna de svenska myndigheternas
            kontroll och tillsyn i samband med utförandet den svenska delen
            av Öresundsförbindelsen samt verka för samordning av de svenska
            och danska myndigheternas kontroll- och tillsynsarbete.
          </note>
          <note>
            I gruppen ingår, förutom länsstyrelsen och Naturvårdsverket,
            Malmö stads miljönämnd samt Statens geotekniska institut, som
            dessutom är förordnad som särskild tillsynsmyndighet vad gäller
            sedimentsspill.
          </note>
          <note>
            Regeringen har den 28 februari i år mottagit gruppens senaste
            halvårsrapport, som tagits fram gemensamt med de danska myndigheterna.
            Rapporten omfattar perioden från våren 1995 fram t.o.m. den 31
          </note>
          <note>
            december 1995. Av rapporten framgår bl.a. att samarbetet mellan
            de svenska och danska myndigheterna fungerar bra, liksom myndigheternas
            kontakter med
          </note>
          <note>
            Öresundskonsortiet.
          </note>
          <note>
            Av rapporten framgår också att entreprenören ansvarar för en
            intensiv rapportering från muddringsarbetena, så att både myndigheterna
            och konsortiet kan följa upp arbetena med täta mellanum.
          </note>
          <note>
            Rapporter från och iakttagelser vid tillsynsbesök har inledningsvis
            lett till att myndigheterna påtalat att proceduren för mätning
            av sedimentsspill har avvikit från tillståndsvillkoren. Vid efterföljande
            tillsyn har konstaterats att mätningsproceduren åtgärdats så att
            den nu är i enlighet med gällande villkor.
          </note>
          <note>
            I anledning av den debatt som under våren uppstått om muddringsarbetena
            i Öresund har regeringen begärt och den 12 april 1996 mottagit
            ett kompletterande yttrande angående Öresundskonsortiets handhavande
            av miljöarbetet. Av yttrandet framgår bl.a. hur tillsynsarbetet
            bedrivs och den kritik som under detta arbete framförts av myndigheterna.
          </note>
          <note>
            I yttrandet anges också att tillsynsgruppen och tillsynsmyndigheterna
            bedömer att muddringsverksamheten hittills bedrivits på ett sådant
            sätt att begränsningkravet för det samlade sedimentspillet kommer
            att uppfyllas och vidare att de av regeringen och Vattendomstolen
            fastställda kraven på begränsningar av spillmängderna vid muddrings-
            och utfyllnadsarbetena motiverar ett fortsatt aktivt tillsynsarbete
            från myndigheternas sida och en dialog mellan dem och konsortiet.
          </note>
          <note>
            Enligt vattenlagen har regeringen inte någon direkt tillsynsroll
            när det gäller utförandet av ett vattenföretag. Regeringen följer
            dock tillsynsarbetet dels genom gruppens regelbundna rapportering,
            dels genom att vid behov inhämta kompletterande information från
            tillsynsmyndigheterna. De uppgifter som framkommit visar att tillsynsmyndigheterna
            sköter sitt arbete väl.
          </note>
          <note>
            Regeringen har därför inte haft något skäl att ingripa.
          </note>
          <note>
            Efter denna genomgång av tillsynsorganisationen skall jag återkomma
            till Marianne Samuelssons två frågor.
          </note>
          <note>
            Frågan om kontrollsystemen för miljökraven kommer att påverkas
            av att arbetena med Öresundsbron är försenade kan bara besvaras
            av en tillsynsmyndighet. Detsamma gäller frågan om åtgärder kommer
            att vidtas för att muddringsentreprenören skall följa Vattendomstolens
            krav på mätnoggrannhet.
          </note>
          <note>
            Regeringen kan, efter överklagande, i vissa fall överpröva en
            myndighets tillsynsbeslut enligt vattenlagen.
          </note>
          <note>
            Regeringen saknar således formella möjligheter att direkt ingripa
            i tillsynsarbetet. Som jag nämnt följer dock regeringen noga myndigheternas
            arbete.
          </note>
          <note>
            Anf. 145 MARIANNE
          </note>
          <note>
            SAMUELSSON (mp)
          </note>
          <note>
            Herr talman! Jag tackar för svaret. Jag tycker dock att det var
            ganska tunt i den bemärkelsen att det faktiskt har framkommit
            ganska mycket kritik mot byggnationen. Bl.a. lämnade de två miljökontrollanter
            som konsortiet hade, Gillberg och Carstens, sina uppdrag just
            med påpekande att man inte klarade att genomföra miljökontrollen
            på ett tillfredsställande sätt.
          </note>
          <note>
            Jag är litet förvånad bl.a. över att regeringen kryper undan
            och säger att den inte har några formella möjligheter att direkt
            ingripa i tillsynsarbetet. Det är dock så att förbindelsen till
            50 % ägs av staten, och man måste via styrelsen kunna få fram
            uppgifter om hur det är med de påståenden som har gjorts om att
            man inte klarar kontrollen vare sig av spillet eller av sillens
            vandring.
          </note>
          <note>
            När det gäller sillens vandring har man inte ens haft mätinstrument.
            Miljöministern svarar inte på om det i dag finns mätinstrument
            som klarar de hårda krav som den svenska vattendomstolen ställer.
            Bl.a.
          </note>
          <note>
            påpekade Gillberg när han lämnade sitt uppdrag i våras att det
            just hade påbörjats en upphandling av mätinstrument samtidigt
            som sillen hade börjat vandra. Om det skulle inträffa någonting
            som leder till att man skulle behöva anmäla det här därför att
            Vattendomstolens krav inte har följts, har man inte tillgång till
            mätinstrument som på tillfredsställande sätt kan bevisa om man
            har klarat kraven eller inte.
          </note>
          <note>
            Jag tycker att detta är mycket oroväckande. Jag tycker också
            att de påpekanden som Björn Gillberg har gjort när det gäller
            möjligheterna att kontrollera spillet är oroväckande. Han har
            konsortiets ord på att man inte klarade detta på grund av att
            man inte kunde mäta den mängd som man tog upp. Därmed kunde man
            inte heller mäta spillet enligt de variabler som man hade satt
            upp som krav.
          </note>
          <note>
            Nu svarar miljöministern att det här tydligen har åtgärdats,
            och det är väl i så fall bra, men jag känner ändå en väldigt stor
            oro. Just när det gäller Öresundsbron har miljöaspekterna varit
            en av de viktiga diskussionsfrågorna när det gällt om det är lämpligt
            att bygga den här bron eller inte. Genom ett idogt krånglande
            med mycket av miljöprövningar osv. lyckades man bevisa att man
            skulle klara detta. 0-
          </note>
          <note>
            procentsregeln, spillnivån för muddringarna, ålgräset och en
            hel del andra aspekter var viktiga för Östersjöns framtid.
          </note>
          <note>
            Jag tycker inte att det av svaret framgår tillräckligt tydligt
            om regeringen verkligen har den miljökostnadskontroll som man
            borde ha när det gäller ett så här stort och dyrt projekt. Skulle
            sillen slås ut, får man en oerhört stor kostnad, eftersom sillen
            inbringar mycket pengar till det svenska samhället.
          </note>
          <note>
            Jag skulle gärna vilja veta hur man har följt upp kontrollen
            av sillens vandring och om det i dag finns ordentliga mätinstrument
            som garanterar att man kan mäta det här. Det är en förutsättning
            för att man skall kunna se om kraven har följts.
          </note>
          <note>
            Anf. 146 Miljöminister ANNA LINDH (s)
          </note>
          <note>
            Herr talman! Såvitt jag har förstått har man tagit den första
            kritiken till sig och sedan också ändrat mätmetoder och bytt mätinstrument
            så att man uppfyller de krav som har ställts. Det är åtminstone
            vad jag har förstått. Men det är, som sagt, inte regeringen som
            utövar den direkta tillsynen, utan regeringen får förlita sig
            på tillsynsmyndigheten, i det här fallet länsstyrelsen. De rapporter
            som vi har fått har inte gett någon anledning till oro. När det
            framfördes kritik anpassade sig ju konsortiet och förändrade sina
            arbetsmetoder.
          </note>
          <note>
            Det bådar faktiskt gott.
          </note>
          <note>
            Jag förutsätter, även om det inte är regeringen som är den tillsynsmyndighet
            som dagligen följer arbetet, att de ansvariga tillsynsmyndigheterna
            både på svensk och på dansk sida självklart lever upp till de
            stränga miljökrav som har ställts, så att dessa uppfylls.
          </note>
          <note>
            Anf. 147 MARIANNE
          </note>
          <note>
            SAMUELSSON (mp)
          </note>
          <note>
            Herr talman! Det är bra att miljöministern förutsätter detta.
            Det skall man naturligtvis göra, men samtidigt är det oerhört
            viktigt att miljöministern som den, som jag ser det, högsta ansvariga
            för miljöfrågorna i landet också har en ordentlig kontroll över
            att de mycket hårda miljökrav som ställdes upp för att bygget
            över huvud taget skulle få bli av verkligen uppfylls.
          </note>
          <note>
            Den första rapporten säger att man inte kan mäta detta, eftersom
            man inte kan mäta hur mycket man muddrar upp och då inte heller
            vet hur stor andel av detta som blir spill. En fråga är då: Vad
            har man lyckats ändra så att man nu klarar att mäta detta?
          </note>
          <note>
            En annan fråga är: Vad har man ändrat när det gäller bl.a. mätningen
            av sillens vandring? Har man i dag tillfredsställande mätinstrument
            för detta? Det har internationellt framförts kritik mot att man
            inte har några bra mätinstrument för att följa detta. Har man
            lyckats få tag på sådana, och vad är det i så fall för mätinstrument
            som klarar att mäta sillens vandring, så att man verkligen på
            ett tillfredsställande sätt lever upp till de miljömål som vi
            har satt upp?
          </note>
          <note>
            Vi klarar inte en katastrof i Östersjön på grund av ett bygge
            som inte är ordentligt kontrollerat. Jag vill därför uppmärksamma
            miljöministern på de här frågorna, utifrån de aspekter som jag
            ändå tror att Björn
          </note>
          <note>
            Gillberg och Carstens verkligen har tittat på. De har sagt att
            det finns för dålig miljökontroll och att det finns för dålig
            miljöexpertis i kontrollgruppen. Man har tillsatt en ekonomisk
            kontrollant som har ekonomiutbildning, men man har inte på miljösidan
            haft någon som har specifik miljökunskap.
          </note>
          <note>
            Men det är möjligt att också detta åtgärdas i dag i kontrollgruppen.
          </note>
          <note>
            Anf. 148 Miljöminister ANNA LINDH (s)
          </note>
          <note>
            Herr talman! Jag kan inte svara på vilka mätinstrument man använder.
            Det skulle vara förmätet av mig att försöka ge mig in i den tekniska
            debatten.
          </note>
          <note>
            Regeringen följer det här väldigt noga, och jag har begärt in
            och också fått en extra rapport under våren med anledning av den
            diskussion som har förts. De berörda har varit nöjda med de förändringar
            av arbetet som har gjorts av konsortiet.
          </note>
          <note>
            När det gäller sillstimmen är det Fiskeriverket som är tillsynsmyndighet.
            Det är med om att utveckla kontrollmetoderna, och det har inte
            på något sätt markerat till regeringen att man inte är nöjd med
            det samarbete som bedrivs. Jag förutsätter att man därmed också
            utvecklar både mätinstrument och kontrollmetoder, så att man är
            säker på att uppfylla miljömålen.
          </note>
          <note>
            Anf. 149 MARIANNE
          </note>
          <note>
            SAMUELSSON (mp)
          </note>
          <note>
            Herr talman! Det hoppas jag också att man klarar av. Men jag
            tycker att det vi hittills har sett har varit ganska oroväckande.
            Man fick faktiskt fortsätta att muddra trots att man i sina egna
            papper hade sagt att man inte klarade miljömålen. Vad jag kan
            förstå fortsatte man fram till dess att isen stoppade arbetet.
          </note>
          <note>
            Det här är otroligt viktigt när det gäller kontrollen.
          </note>
          <note>
            Vem ger ordentligt besked om att arbetet pang bom måste stoppas
            därför att miljökraven inte uppfylls?
          </note>
          <note>
            Finns det sådant kurage hos kontrollmyndigheten i det här fallet?
            Det för ju förmodligen också med sig ekonomiska kostnader och
            redan i dag är det ju litet kris kring frågan om vad bron kommer
            att kosta i slutändan.
          </note>
          <note>
            Därför vill jag veta: Finns det ordentliga direktiv för hur man
            stoppar byggnationen därför att kontrollen av miljökraven inte
            sker på rätt sätt?
          </note>
          <note>
            Anf. 150 Miljöminister ANNA LINDH (s)
          </note>
          <note>
            Herr talman! Jag litar på att tillsynsmyndigheterna gör ett bra
            arbete för att se till att man uppfyller de stränga miljökrav
            som har ställts. Om miljökraven inte skulle uppfyllas är det tillsynsmyndigheterna
            som tidigt skall slå larm. När de slår larm förutsätter jag att
            konsortiet lever upp till de nya krav som tillsynsmyndigheterna
            ställer. Så har det varit hittills.
          </note>
          <note>
            Om så inte skulle ske är det klart att tillsynsmyndigheterna
            måste slå larm och visa att man inte accepterar att någon bryter
            mot miljökraven. Men än så länge har vi tack och lov inte sett
            något exempel på att så har varit fallet.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 1995/96:248 om nationalstadsparken
          </note>
          <note>
            Anf. 151 Miljöminister ANNA LINDH (s)
          </note>
          <note>
            Herr talman! Hanna Zetterberg har frågat mig dels hur jag som
            miljöminister kommer att agera för att en miljöprövning av Dennispaketet
            sker, dels hur jag avser att säkerställa att nationalstadsparkens
            värden finns beskrivna på ett adekvat sätt innan regeringen fattar
            beslut om de överklagade detaljplanerna för
          </note>
          <note>
            Norra länken och utbyggnaden av ett fysikcentrum.
          </note>
          <note>
            De ärenden som Hanna Zetterberg nämner bereds för närvarande
            i regeringskansliet. Jag vill därför inte nu uttala mig om dem.
          </note>
          <note>
            Jag vill dock erinra om att bestämmelserna om nationalstadsparker
            finns i naturresurslagen. Enligt dessa bestämmelser får inom en
            nationalstadspark ny bebyggelse och nya anläggningar komma till
            stånd och andra åtgärder vidtas endast om det kan ske utan intrång
            i parklandskap eller naturmiljö och utan att det historiska landskapets
            natur- och kulturvärden i övrigt skadas.
          </note>
          <note>
            I förarbetena till lagen bedömde regeringen att genomförandet
            av vissa nämnda projekt borde kunna förenas med bestämmelserna
            om nationalstadsparken.
          </note>
          <note>
            Detta förutsätter emellertid att de utförs på ett sätt som inte
            skadar nationalstadsparkens natur- och kulturvärden. Ett grundläggande
            villkor vid prövningen av dessa projekt är således att de har
            utformats i enlighet med gällande lagbestämmelser och utifrån
            en noggrann analys av deras inverkan på nationalstadsparkens kvaliteter.
          </note>
          <note>
            Frågan om miljöprövning av Dennispaketet tolkar jag så att Hanna
            Zetterberg avser planerna för Norra länken. Naturligtvis skall
            myndigheterna vid sin prövning noggrant bedöma miljökonsekvenserna
            av ett genomförande av dessa planer.
          </note>
          <note>
            Regeringen kommer att fatta sina beslut i överensstämmelse med
            gällande lagstiftning. Detta förutsätter att regeringen har ett
            tillräckligt och adekvat beslutsunderlag för den prövning regeringen
            har att göra. I den mån regeringen anser att beslutsunderlaget
            är otillräckligt kommer det att kompletteras på sedvanligt sätt
            under ärendenas beredning.
          </note>
          <note type="speaker">
            Anf. 152 HANNA ZETTERBERG (v)
          </note>
          <note>
            Herr talman! Jag vill tacka för svaret. Jag förstår att det är
            svårt att yttra sig i en fråga som för närvarande bereds. Det
            kan då vara läge för att vänta.
          </note>
          <note>
            En direkt fråga är om regeringen på något sätt tänker återkomma
            till riksdagen. Jag kommer ihåg att det fanns som en del i propositionen
            och i den tidigare diskussionen. Jag tror att det kan vara lämpligt
            att göra det. Den första frågan är: Finns det några sådana planer?
          </note>
          <note>
            Det finns väldigt mycket att fråga om. Något som jag funderar
            på är översiktsplaner, som också var ett krav från regering och
            riksdag på ett tidigt stadium.
          </note>
          <note>
            Jag har fått tecken på att sådana inte finns. Hur går man vidare
            med det? Är det något som regeringen över huvud taget lägger sig
            i? Miljöministern säger också i slutet av sitt svar att man om
            underlaget för beslutet är otillräckligt skall gå vidare. En översiktsplan
            är ju av yttersta intresse i det här fallet.
          </note>
          <note>
            Jag skall försöka fatta mig kort och gå vidare till lagstiftningen
            på det här området. Nationalstadsparken har kan man säga det starkaste
            skyddet som finns i dag. Det finns en tvist om det. Jag läste
            Dagens
          </note>
          <note>
            Nyheter förra veckan. På debattsidan skriver Bengt
          </note>
          <note>
            Hamdahl om problematiken kring lagstiftningen. Jag vet inte om
            miljöministern har läst det. Där uttrycker han det så att lagtexten
            gör klart att någon intresseavvägning inte kommer i fråga när
            det gäller kommersiella intressen. Men miljöministern sade själv
            att man får bygga om det inte får några miljkonsekvenser som är
            av problematiskt slag.
          </note>
          <note>
            Frågan är då hur man behandlar lagstiftningen. I
          </note>
          <note>
            propositionen står det ju att vissa angivna projekt borde vara
            förenliga med lagtexten. Frågan är: Vilka av de här projekten
            menar man då? Vad är det som kan tillåtas och vad är det som inte
            kan tillåtas?
          </note>
          <note>
            Lyktstolpar kanske är okej med hänsyn till säkerheten för dem
            som är i området. Men de projekt som är föreslagna handlar t.ex.
            om hotell- och kontorsprojekt vid Järva krog och om kontorskomplex
            och avgastorn vid Norrtull. Det får stora konsekvenser. Vidare
            gäller det Norra länken, där jag delvis har fått svar.
          </note>
          <note>
            Vad är det då som är godtagbart ur den här synpunkten? Jag kan
            inte se att någon av de här sakerna skulle kunna falla under lagstiftningen.
            Jag tycker att det är ytterst viktigt att man faktiskt följer
            lagstiftningen som är väldigt hård. Den är ju det för att man
            skall kunna försvara det här området. Då blir det ju svårt när
            regeringen säger flera olika saker. Därför skulle jag vilja få
            kommentarer på det här, även om ärendet bereds.
          </note>
          <note>
            Det är också så att de ärenden som regeringen nu hanterar är
            mycket kontroversiella. De beslut som kommer att fattas blir prejudicerande,
            vilket innebär att de får stora konsekvenser även för andra beslut.
          </note>
          <note>
            Därför är en helhetssyn på området väldigt viktig. Jag återkommer
            till det här med översiktsplaner. Jag tycker att det är en stor
            brist i arbetet att det inte finns några. Om inte annat så bör
            det finnas sådana.
          </note>
          <note>
            Men jag tackar för svaret och hoppas att det kommer ytterligare
            svar från miljöministern på det här området.
          </note>
          <note>
            Anf. 153 MARIANNE
          </note>
          <note>
            SAMUELSSON (mp)
          </note>
          <note>
            Herr talman! Det har dykt upp nya orosmoment när det gäller nationalstadsparken.
            Vi var väldigt glada när den blev av. Det kändes mycket positivt
            att man ville bevara området. Vi trodde naturligtvis att det var
            självklart att det inte skulle dyka upp en mängd olika byggprojekt
            i området som skulle förändra det. Vad jag kan förstå finns det
            ett fytiotal byggprojekt av större eller mindre omfattning när
            det gäller nationalstadsparksområdet. Det är naturligtvis mycket
            oroväckande.
          </note>
          <note>
            I det förslag till översiktsplan som också har varit ute på remiss
            finns det delar som uppenbarligen strider mot lagstiftningen.
            Jag hoppas verkligen att det stämmer som miljöministern säger
            att det i sådana fall naturligtvis inte kan bli någon byggnation.
          </note>
          <note>
            Samtidigt vet vi att det ur andra aspekter är intressant att
            komma in och bygga i det här området och att befinna sig i centrala
            Stockholm. Det kan naturligtvis också återigen påverka det här
            med ekonomi, natur och miljö och hur de förhåller sig till varandra.
            Min fråga är hur miljöministern ser på det förslag till översiktsplan
            som tydligen har varit ute på remiss, på de olika projekten och
            på vad som ryms inom ramen för detta. Vad är möjligt och icke
            möjligt?
          </note>
          <note type="speaker">
            Anf. 154 EWA LARSSON (mp)
          </note>
          <note>
            Herr talman! Kära miljöminister! Dennispark eller ekopark? Kontrasten
            mellan människans behov och teknosystemens krav blir nästan som
            ett mysterium eftersom det är vi människor som är upphovet till
            hela det ansvar för ekonomi, teknik och vetenskap som vi har framför
            oss. Hur vi behandlar världens små detaljer avgör framtiden. Ekoparken
            är just en sådan liten detalj i den stora helheten.
          </note>
          <note>
            Vad skall våra skattepengar egentligen användas till - till att
            vårda livet i alla dess former eller till att övergöda och föröda?
            Jag tänker inte ställa den frågan konkret till miljöministern
            - jag tror att hon delar min uppfattning och mina farhågor på
            den punkten.
          </note>
          <note>
            När man tittar på de hot som i dagarna har aktualiserats med
            Norra länken måste man säga att de flesta av dem var kända redan
            när vi instiftade nationalstadsparken. Det var därför vi blev
            så glada att den här parken blev instiftad.
          </note>
          <note>
            Svea hovrätt ville då att riksdagen tydligt skulle definiera
            vad en nationalstadspark var. I våra motioner från olika håll
            med anledning av propositionen pressade vi på för att riksdagen
            skulle göra det. Man talade där om samordning med friluftsliv
            och kulturminnesvård, men det sades ingenting om någon samordning
            med hotellkomplex eller avgastorn, tunnelmynningar eller liknande.
            Nu undrar jag om miljöministern kan tala om vilka konkreta projekt
            som samspelar respektive inte samspelar med nationalstadsparkens
            intentioner.
          </note>
          <note>
            Varken miljöministern eller någon annan i Stockholms stad vill
            ha ett scenario där södra Brunnsviken
          </note>
          <note>
            1998 är en enda stor byggarbetsplats med nedhuggna träd och avgastorn
            litet här och där - vi känner till två i dag - och där hela landskapsrummet
            vid Bellevue,
          </note>
          <note>
            Roslagstull och Frescati är söndersprängt. Det scenariot vill
            vi inte se. Därför är min andra fråga: Vad kommer miljöministern
            att göra för att det scenariot aldrig skall bli verklighet?
          </note>
          <note type="speaker">
            Anf. 155 LENNART DALÉUS (c)
          </note>
          <note>
            Herr talman! Som här har sagts tidigare är det ett unikt skydd
            som nationalstadsparken har i lagstiftningen numera. I den nya
            och väldigt centrala paragrafen står det: Inom en nationalstadspark
            får bebyggelse och nya anläggningar komma till stånd och andra
            åtgärder vidtas endast om det kan ske utan intrång i parklandskap
            eller naturmiljö och utan att det historiska landskapets natur-
            och kulturvärden i övrigt skadas.
          </note>
          <note>
            Detta är väldigt tydligt. Enligt vad jag begriper kan detta knappast
            missförstås. Men nu har regeringen i ett tidigare sammanhang sagt
            att man bedömer att det är möjligt att förena Norra länken och
            det planerade Fysikcentrum med nationalstadsparken, om anläggningarna
            utformas med vederbörlig hänsyn. Då blir man som lekman litet
            förundrad.
          </note>
          <note>
            Än mer förundrad blir man över det obestämda i miljöministerns
            svar till Hanna Zetterberg. Den fråga man ställer sig är: Hur
            skall det kunna tas vederbörlig hänsyn om det man är ute efter
            innebär att man gräver upp halva Bellevueparken, hugger ned ett
            åttiotal träd, riskerar parkens centrala del med månghundraåriga
            träd genom en, åtminstone i Sverige oprövad underbyggnadsteknik?
            Vidare riskerar man det ömtåliga
          </note>
          <note>
            Carl Eldhs Ateljémuseum, man spränger bort klippartier i parken,
            man spränger tunnelmynningar i Roslagstullsklippan och i Laduviksstråket
            söder om universitetet, och man placerar ut ett, sannolikt två,
            avgastorn - ett på Roslagstullsklippan och ett i Laduviksstråket.
          </note>
          <note>
            Hur kan summan av dessa åtgärder över huvud taget komma i närheten
            av att vara ett intrång där man visar vederbörlig hänsyn i relation
            till den nya paragrafen i naturresurslagen? Det är enligt vad
            jag förstår omöjligt att åstadkomma detta. Projektet är i sig
            omöjligt att förena med det stränga skydd som nationalstadsparken
            kräver.
          </note>
          <note>
            Nu har miljöministern vid en frågestund tidigare hänvisat till
            bl.a. planarbete - det var för någon vecka sedan, om jag kommer
            ihåg rätt. Samtidigt växer oron för det här projektet, inte minst
            hos de miljö- och kulturorganisationer som tidigare engagerat
            sig i nationalstadsparken. Jag kan berätta för miljöministern
            att vi i jordbruksutskottet för någon vecka sedan hade en uppvaktning
            av många företrädare för just de här miljö- och kulturengagerade
            organisationerna som redovisade den oro som sedan också kom till
            uttryck i
          </note>
          <note>
            Bengt Hamdahls artikel i Dagens Nyheter.
          </note>
          <note>
            Jag vill göra två påpekanden för miljöministern.
          </note>
          <note>
            Det ena gäller en möjlighet, och det andra gäller en rimlig informationstidpunkt.
          </note>
          <note>
            Jag tänker då först på möjligheten för regeringen att vänta med
            att fastställa de planer som har överklagats till Regeringsrätten,
            att avvakta det beslutet.
          </note>
          <note>
            Regeringen har ju inte gjort så tidigare. Man har ju fastställt
            planen för Norra länken genom Bellevue, någonting som är väldigt
            illavarslande. Här har man alltså möjligheten att hålla tillbaka
            ett fastställande av planerna för att därmed inte ta udden av
            den här mycket stränga lagen.
          </note>
          <note>
            Jag tänker också på den möjlighet som regeringen har att nu komma
            till riksdagen och redogöra för den utredning som har gjorts av
            Länsstyrelsen i Stockholms län och som enligt vad jag begriper
            har lämnats till regeringen för ganska länge sedan. Då tror jag
            att vi skulle få ytterligare en välbehövlig debatt här i kammaren.
          </note>
          <note>
            Anf. 156 Miljöminister ANNA LINDH (s)
          </note>
          <note>
            Herr talman! Jag kan bara beklaga Hanna Zetterberg, som har framställt
            den här interpellationen.
          </note>
          <note>
            Tidigare i dag har jag försökt att ge Hanna Zetterberg så tydliga
            svar jag kan på alla frågor som hon har ställt, men i den här
            frågan får jag inte ge några tydliga svar. I den del där regeringen
            redan har fattat beslut - när det gäller Norra länken - var jag
            jävig och fick inte delta i beslutet och får inte uttala mig.
            I de delar där regeringen skall fatta beslut får jag inte heller
            uttala mig tydligt, därför att då blir jag jävig och får inte
            vara med och behandla den frågan i regeringen, och det vill jag
            väldigt gärna vara.
          </note>
          <note>
            Alltså: För att inte vara en lame duck i regeringen i den här
            frågan är jag tvungen att vara en lame duck i den här debatten.
            Det är väldigt beklagligt. Jag kan då bara stryka under att allt
            jag och regeringen kommer att göra när det gäller den här frågan
            sker utifrån övertygelsen och principen att nationalstadsparken
            har tillkommit för att skydda de här områdena. Därför är det oacceptabelt
            att fortsätta byggnationerna så att parkens värden skulle skadas.
          </note>
          <note>
            Det innebär mycket stor restriktivitet när det gäller fortsatt
            byggande i nationalstadsparken. Det kan finnas vissa undantag,
            men det skall alltså handla om undantag. Det antal projekt som
            här har tagits upp kan inte sägas vara några undantag. Det är
            alltså alldeles för många projekt som planeras i parken - det
            kan man utan vidare slå fast.
          </note>
          <note>
            Regeringen har inte heller sagt olika saker, utan regeringen
            har faktiskt sagt att det är natur- och kulturvärdena som skall
            vara avgörande. Jag avser att återkomma när jag får uttala mig
            i de här frågorna.
          </note>
          <note>
            Jag vill bara understryka att jag tycker att det är viktigt att
            även de berörda kommunerna och länsstyrelsen inser vikten av att
            man har mycket stor restriktivitet och att man följer lagstiftningens
            intentioner.
          </note>
          <note type="speaker">
            Anf. 157 HANNA ZETTERBERG (v)
          </note>
          <note>
            Herr talman! Det är svårt att föra debatt med någon som inte
            får föra debatt. Det är uppenbarligen den grundläggande principen
            när det gäller den här interpellationen. Då återstår väl bara
            att säga att vi hoppas att miljöministern har lyssnat till de
            åsikter som har framförts här, och jag hoppas att miljöministern
            också har kontakter med de grupper som arbetar med frågan mer
            på heltid.
          </note>
          <note>
            Jag hoppas också att miljöministern har lyssnat på diskussionen
            om vilka lagar man skall använda sig av och inte. Som jag ser
            det är det inte någon slump att man när det gäller nationalstadsparken
            har använt sig av en enormt stark lagskrivning för att kunna åstadkomma
            det man vill åstadkomma.
          </note>
          <note>
            Jag har en kort fråga: Hur tänker miljöministern återkomma? Blir
            det i form av en skrivelse eller blir det mer informellt? Det
            kan vara intressant att veta.
          </note>
          <note>
            I övrigt får jag väl då säga att jag återkommer -
          </note>
          <note>
            jag tänker följa upp den här diskussionen. Jag tycker att den
            är enormt viktig, och det visar hela dagens debatt; det är fler
            än jag som tycker att diskussionen är viktig.
          </note>
          <note type="speaker">
            Anf. 158 LENNART DALÉUS (c)
          </note>
          <note>
            Herr talman! Hanna Zetterberg har rätt i att det är svårt att
            föra debatt om en av debattörerna inte får debattera. Men några
            saker får väl miljöministern ändå säga. Om vi skall precisera
            det litet grand är alltså frågorna dessa:
          </note>
          <note>
            För det första: När tänker regeringen ta ställning till de planärenden
            som ligger hos regeringen? Jag vill inte veta innehållet i beslutet,
            men när tänker regeringen ta ställning?
          </note>
          <note>
            För det andra: Är miljöministern beredd att verka för att regeringen
            avvaktar med att ta ställning till dessa planärenden tills regeringsrätten
            har hanterat de aktuella överklagandeärendena?
          </note>
          <note>
            För det tredje: Vad jag begriper har regeringen fått en redovisning
            av Länsstyrelsen i Stockholms län för det utredningsarbete som
            man där har genomfört. När kommer regeringen att återkomma till
            riksdagen med en redogörelse för detta arbete? Om det var så att
            regeringen fick denna redovisning t.ex. vid årsskiftet, vilket
            jag tror var fallet, har vi haft gott om tid att få möjlighet
            att debattera frågan.
          </note>
          <note>
            För att sammanfatta, herr talman: Vill miljöministern vara med
            om att uppskjuta besluten i regeringen kring de aktuella planärendena?
            När avser regeringen att behandla dessa planärenden? När kommer
            redovisningen i riksdagen av det material som Länsstyrelsen i
            Stockholms län har utarbetat?
          </note>
          <note type="speaker">
            Anf. 159 EWA LARSSON (mp)
          </note>
          <note>
            Herr talman! Miljöministern! Vi pratar om ett unikt skydd. Men
            frågan är då: Är det så unikt som vi hoppas? De förtydliganden
            som vi tidigare har frågat efter, med en mera stringent och tydlig
            definition så att Svea hovrätt lättare kan tolka vid överklagande,
            kanske inte räcker.
          </note>
          <note>
            Miljöministern talar om att det är för många projekt, och då
            undrar jag: Vad är då rätt antal projekt?
          </note>
          <note>
            Eller är det kanske karaktären på projekten vi skall tala om.
            Är det så att vissa projekt är mer angelägna än andra? Kan det
            vara så att bilprojekt är mer accepterade?
          </note>
          <note>
            Jag tycker ändå att miljöministern skulle kunna komma med litet
            svar när det gäller översiktsplanfrågorna. I den proposition som
            skrevs den 23 juni 1994
          </note>
          <note>
            står det: "Regeringen redovisar därutöver vissa överväganden
            om inriktningen av det fortsatta planeringsarbete - - -." Den
            inriktningen borde man väl ändå ha kommit fram en bit på två år
            senare. Vad har regeringen alltså kommit fram till?
          </note>
          <note>
            Vi tycker att Dennispaketet länge har varit föråldrat och fördärvligt
            såväl för ekologi och ekonomi som för skönheten och kulturen.
            Ekoparken symboliserar ju nytänkandet. Jag vill ha litet mer kraftfulla
            svar kring hur det nytänkandet skall kunna skyddas.
          </note>
          <note>
            Anf. 160 MARIANNE
          </note>
          <note>
            SAMUELSSON (mp)
          </note>
          <note>
            Herr talman! Det är som sagt naturligtvis litet svårt att debattera
            sakfrågorna när man inte får svara.
          </note>
          <note>
            Men jag tycker ändå att miljöministern har givit några, om än
            något svävande, svar. Precis som jag tycker hon att det är oacceptabelt
            att det byggs en massa nya projekt inne i det här området. Det
            är jag tacksam för, eftersom det ändå tyder på att det finns en
            linje som förhoppningsvis kan leda till ett resultat.
          </note>
          <note>
            Flera av de planerade byggnationerna i översiktsplanen har tydligen
            inte varit med från början då man fattade parkbeslutet utan är
            nya projekt som har kommit till, vilket ju borde leda till att
            man ser på dem med stor skepsis. Man kan också fundera över om
            det över huvud taget går att göra så att ny bebyggelse blir så
            stilfull och smälter in så väl som det krävs i ett sådant här
            område, dvs. i bemärkelsen att man inte stör naturen. Det är klart
            att det är ett ingrepp. Även om det ser vackert ut på kartan blir
            det ändå ett ingrepp i naturmiljön när man skall bygga något nytt.
          </note>
          <note>
            Därmed får vi väl nöja oss för den här debatten.
          </note>
          <note>
            Jag hoppas att den här frågan kommer tillbaka och att ministern
            då har nått åtminstone det resultat som jag uppfattade att hon
            ville nå, nämligen att det inte blir en massa projekt som får
            lov att byggas.
          </note>
          <note>
            Anf. 161 Miljöminister ANNA LINDH (s)
          </note>
          <note>
            Herr talman! Jag tänker inte i dag uttala mig om när regeringen
            tar ställning till projekten.
          </note>
          <note>
            När det gäller frågan om riksdagsbehandling av länsstyrelserapporten
            har regeringen aldrig haft för avsikt att det skall bli någon
            sådan. Så brukar vi inte heller göra i andra fall.
          </note>
          <note>
            Avslutningsvis, herr talman, beklagar jag att jag inte kunde
            säga mer i dagens debatt, men jag hoppas att vi kan återkomma.
            Jag hoppas också att frågeställarna då skall bli relativt nöjda
            med resultaten.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 1995/96:252 om norskt skjutfält utmed
            Sveriges gräns
          </note>
          <note>
            Anf. 162 Miljöminister ANNA LINDH (s)
          </note>
          <note>
            Herr talman! Ragnhild Pohanka har frågat försvarsministern om
            några undersökningar om bl.a.
          </note>
          <note>
            miljöpåverkan har skett i Sverige med anledning av
          </note>
          <note>
            Norges planering av ett skjutfält utmed Sveriges gräns. Ragnhild
            Pohanka har även frågat om försvarsministern avser att ta kontakt
            med Norge i dessa frågor. Arbetet inom regeringen är så fördelat
            att det är jag som skall svara på interpellationen.
          </note>
          <note>
            Redan i början av år 1995 diskuterade landshövdingen i Värmlands
            län det planerade övningsfältet med företrädare för det berörda
            fylket. Därefter har information om projektet lämnats till Torsby
            kommun, länsstyrelsen och berörd allmänhet. Torsby kommun deltar
            nu i den konsekvensutredning som pågår och kan på det sättet påverka
            vilka frågor som bör belysas och utredas närmare. Jag vet att
            kommunen bl.a. tagit upp frågan om hur ett övningsfält i
          </note>
          <note>
            Gravdalen skulle påverka Finnskogsleden.
          </note>
          <note>
            I konsekvensutredningen ingår bl.a. utredning av påverkan på
            växt- och djurliv, kulturmiljö och friluftsliv. Konsekvenserna
            av de aktuella alternativen för lokalisering kommer att jämföras
            med varandra och även med alternativet att projektet inte genomförs
            alls, det s.k. nollalternativet.
          </note>
          <note>
            Det här innebär alltså i praktiken att man från norsk sida genomför
            de utredningar som Ragnhild
          </note>
          <note>
            Pohanka efterfrågar.
          </note>
          <note>
            När konsekvensutredningen är färdig kommer alla berörda att ges
            tillfälle att lämna synpunkter. Arbetet med projektet befinner
            sig alltså fortfarande i ett ganska tidigt utredningsskede. Jag
            utgår från att Norge kommer att informera och samråda i enlighet
            med kraven enligt internationella överenskommelser, främst den
            nordiska miljöskyddskonventionen. Jag ser därför ingen anledning
            för regeringen att i nuvarande läge vidta några åtgärder.
          </note>
          <note type="speaker">
            Anf. 163 RAGNHILD POHANKA (mp)
          </note>
          <note>
            Herr talman! Jag vill tacka för svaret. Jag har i stort sett
            fått de positiva svar som jag ville ha, så jag har inte så mycket
            att tillägga.
          </note>
          <note>
            Jag har reagerat i den här frågan eftersom jag har ganska god
            kunskap om Älvdalens skjutfält och vet vilken miljöpåverkan det
            har, bl.a. därför att man också störtar ammunition där. Man spränger
            alltså 20
          </note>
          <note>
            ton gammal ammunition, "uppbullad" i luften, och det har en väldig
            miljöpåverkan på de kringliggande områdena. Det är t.o.m. så att
            Trängsletdammen skulle kunna hotas, och det skallrar i fönsterrutorna
            flera mil därifrån.
          </note>
          <note>
            Jag menar att om man tar upp en sådan verksamhet i Norge skulle
            det få en helt annan miljöpåverkan än det man planerar för i dag.
            Det var likadant när man planerade Älvdalens skjutfält; det fanns
            inga planer på att störta ammunition där. Nu gör man det med både
            svensk och utländsk ammunition, och detta har en mycket stark
            miljöpåverkan. Man räknar med att allt blyhagel som skjuts i skogarna
            - det vill man ju att jägarna skall sluta använda - är ungefär
            600 ton om året. Bara i Älvdalen handlar det om ungefär 400
          </note>
          <note>
            ton bly, alltså nästan som det samlade blyhaglet i hela
          </note>
          <note>
            Sverige, som förorenar naturen - bortsett från alla andra ämnen
            som kommer från de här gamla vapenslagen.
          </note>
          <note>
            Skjutfältet som sådant har naturligtvis också en miljöpåverkan,
            men det finns faktiskt t.o.m. björniden inom Älvdalens skjutfält.
            Det kan alltså ändå finnas natur kvar - det pågår älgjakt osv.
            inom området också.
          </note>
          <note>
            Det norska övningsfältet planeras bli 250 km². Om man väljer
            det fjärde alternativet, nollalternativet, kan inte Norge planera
            sina övningar med flera olika vapenslag utan då blir det som i
            dag. Det är väl därför man vill ha det här. Jag är dock tveksam
            till det här skjutfältet över huvud taget, och jag hoppas att
            man noga kommer att titta på de här konsekvensutredningarna. Förhoppningsvis
            kommer de att göras väldigt ordentligt. I framtiden kanske man
            kan tänka sig t.ex.
          </note>
          <note>
            att förbjuda en sådan sak som störtning av ammunition.
          </note>
          <note>
            Man måste alltså gardera sig för att de utredningar som görs
            stämmer överens med hur det kommer att bli. Befolkningen i Älvdalen
            har så småningom accepterat skjutfältet, men störtningen av ammunition
            är den mycket starkt emot.
          </note>
          <note>
            Anf. 164 Miljöminister ANNA LINDH (s)
          </note>
          <note>
            Herr talman! Jag får ta med mig de synpunkterna, eftersom det
            är en lång process kvar.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 1995/96:229 om regionindelning av
            kronofogdemyndigheter
          </note>
          <note>
            Anf. 165 Statsrådet THOMAS ÖSTROS (s)
          </note>
          <note>
            Herr talman! Christel Anderberg har frågat finansminister Erik
            Åsbrink om han är beredd att överväga en region bestående av Värmlands,
            Dalarnas och
          </note>
          <note>
            Gävleborgs län i syfte att dels åstadkomma en rationell och väl
            fungerande myndighet, dels stoppa den pågående utarmningen av
            Svealands inland. Arbetet i
          </note>
          <note>
            Finansdepartementet är fördelat så att det är jag som skall svara
            på interpellationen.
          </note>
          <note>
            Bakgrunden till interpellationen är det förslag om en regionalisering
            av exekutionsväsendet - en indelning i åtta regionmyndigheter
            i stället för dagens 24
          </note>
          <note>
            länsmymdigheter - som Riksskatteverket lagt fram i sin fördjupade
            anslagsframställning för perioden
          </note>
          <note>
            1997-1999. Förslaget bygger på den indelning i s.k.
          </note>
          <note>
            samverkansområden som infördes under 1994 med behållande av den
            tidigare myndighetsstrukturen.
          </note>
          <note>
            Värmland har i den indelningen förts till regionen
          </note>
          <note>
            Västsverige, där i övrigt Hallands län, Göteborgs och
          </note>
          <note>
            Bohus län, Skaraborgs län och Älvsborgs län ingår, och där Kronofogdemyndigheten
            i Göteborgs och
          </note>
          <note>
            Bohus län är s.k. samordningsmyndighet.
          </note>
          <note>
            De främsta skälen till att en ordning med samverkansområden och
            samordningsmyndigheter infördes var att många av kronofogdemyndigheterna
            är för små för att ge underlag för effektivt arbetande internadministrativa
            funktioner och för att kunna bygga upp och vidmakthålla tillräcklig
            kompetens för vad som brukar kallas de smala operativa verksamhetsgrenarna.
            Sårbarhetsproblemen vid ledigheter och vakanser var tydliga.
          </note>
          <note>
            Det förslag som Riksskatteverket lämnat innebär att regionmyndigheter
            bildas med samma verksamhetsområden som samverkansområdena och
            med sätesorterna för de nuvarande samordningsmyndigheterna som
            centralorter.
          </note>
          <note>
            Som Christel Anderberg påpekar framgår det emellertid också av
            Riksskatteverkets anslagsframställning att frågan om Värmlands
            regiontillhörighet diskuterats särskilt. Verket anför att goda
            skäl kan anföras även för en tillhörighet till regionen Gävle/Kopparberg.
          </note>
          <note>
            Innan regeringen lägger fram ett förslag om framtida regionindelning
            återstår överväganden i ett flertal frågor. Det gäller till att
            börja med om den föreslagna indelningen är den som bäst tillgodoser
            de verksamhetsanknutna syften som jag nyss har pekat på, dvs.
          </note>
          <note>
            effektiva internadministrativa funktioner och hög kompetens även
            för smala verksamhetsgrenar. Men jag vill inte på detta stadium
            utesluta att även andra frågor kan behöva utredas och övervägas.
            Det är något som i så fall kommer att ske i den fortsatta beredningen
            i regeringskansliet av regionfrågan. Jag är mot den bakgrunden
            inte beredd att nu uttala någon uppfattning om eller i vilken
            utsträckning det kan bli aktuellt att frångå Riksskatteverkets
            förslag.
          </note>
          <note type="speaker">
            Anf. 166 CHRISTEL ANDERBERG (m)
          </note>
          <note>
            Herr talman! Jag ber att få tacka statsrådet Östros för svaret.
            Jag hade i och för sig inte räknat med att jag skulle få något
            konkret besked redan i dag, men som jag säger i interpellationen
            vill jag inför det beredningsarbete som nu pågår ändå fästa statsrådets
            uppmärksamhet på vissa delar av Riksskatteverkets förslag, som
            det kan finnas skäl att ifrågasätta eller rent av rikta invändningar
            emot.
          </note>
          <note>
            Jag vet inte om förslaget kommer att tas upp i budgetpropositionen
            eller om det kommer en särproposition, men jag vill ändå hoppas
            att statsrådet förklarar sig beredd att ta med de synpunkter som
            kommer fram i interpellationen och i debatten i dag under det
            fortsatta beredningsarbetet.
          </note>
          <note>
            Det framgår av Riksskatteverkets anslagsframställning att frågan
            om Värmlands läns regiontillhörighet har diskuterats särskilt.
            Det sägs att goda skäl kan anföras för en tillhörighet såväl till
            den västsvenska regionen som till regionen Gävle/Kopparberg. I
            förslaget förordas dock att Värmlands nuvarande tillhörighet till
            Västsverige behålls.
          </note>
          <note>
            Det finns också, som Riksskatteverket mycket riktigt framhåller,
            goda skäl som talar för att Värmlands län förs över till Gävle/Dala-regionen.
            Ett sådant skäl kan vara att Värmland har en näringslivsstruktur
            och geografiska förhållanden som påminner om dem som finns i mitt
            eget län Dalarna. Problemen är likartade.
          </note>
          <note>
            Till detta kommer att den västsvenska regionen enligt Riksskatteverkets
            förslag kommer att bli oformligt stor. Syftet med omorganisationen
            skall ju vara att man skapar myndigheter som ger underlag för
            effektivt arbetande internadministrativa funktioner, och för att
            kunna bygga upp och vidmakthålla tillräcklig kompetens för vad
            som brukar kallas de smala operativa verksamhetsgrenarna.
          </note>
          <note>
            Om man nu tänker sig att man skall försöka åstadkomma en organisation
            som skall ligga på plats i 15-
          </note>
          <note>
            20 år, i bästa fall, vore det bra om man redan nu försökte att
            dela in landet så att de olika regionerna får så jämnt befolkningsunderlag
            och så jämn struktur i övrigt som är möjligt.
          </note>
          <note>
            Jag har talat med åtminstone en person som sitter i
          </note>
          <note>
            Riksskatteverkets styrelse. Jag har fått uppfattningen att det
            inte är med någon särskilt djup övertygelse som man lägger fram
            detta förslag, även om man har diskuterat Värmland särskilt. Jag
            vill inte gå så långt som att säga att det mer var en sinkadus
            att det blev så här, men jag tror att det till stor del beror
            på att man inte brydde sig om att röra i den organisation som
            finns redan nu.
          </note>
          <note>
            Hade detta förslag varit resultatet av en parlamentarisk utredning
            skulle de regionalpolitiska effekterna av förslaget också ha belysts.
            Det har Riksskatteverket inte gjort. Det skall man kanske inte
            heller göra, men det är en aspekt som regeringen måste väga in
            i sitt beslut så småningom.
          </note>
          <note>
            Enligt den uppfattning jag har skulle Värmland,
          </note>
          <note>
            Dalarna och Gävleborg bilda en bra, väl fungerande organisation.
            I en sådan organisation skulle Falun bli den naturliga geografiska
            centralorten.
          </note>
          <note type="speaker">
            Anf. 167 ISA HALVARSSON (fp)
          </note>
          <note>
            Herr talman! Jag vill inte börja något slags regionalpolitiskt
            gräl, men faktum är att vi har varit rätt nöjda med det förslag
            som Riksskatteverket har lagt fram när vi har diskuterat dessa
            frågor i Värmland.
          </note>
          <note>
            Jag vill gärna att det också skall tas med i beredningen.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellation 1995/96:239 om reglerna för momsinbetalning
          </note>
          <note>
            Anf. 168 Statsrådet THOMAS ÖSTROS (s)
          </note>
          <note>
            Herr talman! Isa Halvarsson har frågat mig vad regeringen tänker
            vidta för ytterligare åtgärder för att leva upp till EU-rekommendationen
            av den 12 maj
          </note>
          <note>
            1995 om betalningsfrister vid handelstransaktioner.
          </note>
          <note>
            Nuvarande regler för redovisning och betalning av moms innebär
            i korthet följande (prop. 1995/96:19,
          </note>
          <note>
            SFS 1995:1207). Momsen redovisas enligt huvudregeln månadsvis.
            Företag med årligt beskattningsunderlag på högst 10 miljoner kronor
            redovisar inom 35
          </note>
          <note>
            dagar efter redovisningsperiodens utgång. Större företag redovisar
            inom 20 dagar efter periodens utgång. Betalning sker samtidigt
            med redovisningen.
          </note>
          <note>
            Företag som lämnar självdeklaration och som har ett årligt beskattningsunderlag
            understigande 1 miljon kronor behöver redovisa momsen endast en
            gång per år. De betalar då en månatlig preliminär skatt som är
            beräknad med hänsyn tagen till momsen. Regeringen har den 15 april
            i år lämnat en proposition (prop.
          </note>
          <note>
            1995/96:198) till riksdagen med förslag till viss förändring
            i dessa regler.
          </note>
          <note>
            Förslaget innebär att gränsen för vilka som skall redovisa momsen
            efter 35 dagar höjs från 10 miljoner kronor till 40 miljoner kronor.
            Det blir alltså fler företag som får tillämpa den längre redovisnings-
            och betaltiden. De ändrade reglerna föreslås träda i kraft den
            1 juli 1996.
          </note>
          <note>
            Den rekommendation Isa Halvarsson nämner i sin interpellation
            handlar främst om betalningsfrister som avtalas vid handelstransaktioner
            mellan företag (EGT
          </note>
          <note>
            nr L 127, den 10 juni 1995, s. 19 och EGT nr C 144, den 10 juni
            1995, s. 3). I en av artiklarna uttalar kommissionen sig dock
            även om momsen. Kommissionen säger att medlemsstaterna, inom ramen
            för
          </note>
          <note>
            EG:s sjätte momsdirektiv, skall föreskriva så fördelaktiga villkor
            som möjligt för de små och medelstora företagen.
          </note>
          <note>
            Detta kan, enligt kommissionen, innebära att det, åtminstone
            för de små företagen, ges en möjlighet att skjuta upp betalningen
            av moms till dess betalning erhållits. Det kan även innebära att
            man tillåter små företag att lämna in momsdeklarationer efter
            längre perioder.
          </note>
          <note>
            De svenska reglerna ger en möjlighet för de företag som har en
            årsomsättning upp till 20 basbelopp,
          </note>
          <note>
            724 000 kr, att i sin bokföring tillämpa bokslutsmetoden. Den
            innebär att momsen under löpande bokföringsår inte behöver betalas
            till staten förrän företaget erhållit betalning från kunden. Vad
            gäller längre redovisningsperioder tillåter de svenska reglerna
            att företag med beskattningsunderlag understigande 1
          </note>
          <note>
            miljon kronor lämnar momsredovisning en gång om året.
          </note>
          <note>
            Regeringen anser därför att de svenska reglerna är väl förenliga
            med de rekommendationer som kommissionen har gett. Att vidta ytterligare
            åtgärder, utöver höjningen av gränsen för vilka som skall redovisa
            momsen efter 35 dagar, är med hänsyn till det statsfinansiella
            läget inte heller möjligt.
          </note>
          <note type="speaker">
            Anf. 169 ISA HALVARSSON (fp)
          </note>
          <note>
            Herr talman! Jag vill tacka statsrådet Östros för svaret. Jag
            delar dock inte uppfattningen att de svenska reglerna skulle vara
            väl förenliga med EU-
          </note>
          <note>
            rekommendationerna, vilka vill underlätta för småföretagen genom
            att de kan skjuta upp betalning av moms till dess betalning erhållits
            från kunden.
          </note>
          <note>
            Kommissionen kommer att se över hur medlemsländerna har följt
            upp dessa rekommendationer. Senast den 31 december 1997 skall
            en rapport skickas in med alla aspekter på rekommendationerna.
          </note>
          <note>
            Jag är nyfiken på hur regeringen tänker följa upp effekten av
            de svenska momsinbetalningsreglerna inför denna redovisning.
          </note>
          <note>
            Det är naturligtvis glädjande att regeringen tog intryck av den
            massiva kritiken mot den tidigarelagda momsinbetalningen och att
            man höjer gränsen för vilka som skall redovisa momsen den femte
            i andra månaden efter redovisningsperiodens utgång från tio miljoner
            i årligt beskattningsunderlag till 40 miljoner kronor fr.o.m.
            den 1 juli i år. Ur principiell synpunkt kvarstår dock kritiken
            mot att man tar ut skatt innan företagen har fått betalt av sina
            kunder. Jag anser att hela regeln om förtida momsinbetalning borde
            avskaffas.
          </note>
          <note>
            En orättfärdig princip blir inte mindre orättfärdig för att den
            drabbar färre företag. Anser verkligen statsrådet att det är rimligt
            att ett företag skall behöva leverera in moms i förskott, dvs.
            innan företaget har fått betalt av sina kunder?
          </note>
          <note>
            Med de nya reglerna drabbas fortfarande 9 000 företag. Många
            hemmamarknadsföretag drabbas, och de är redan nu hårt pressade
            av den låga inhemska efterfrågan. Den genomsnittliga likviditetsindragningen
            är
          </note>
          <note>
            950 000 kr. För att klara av det försöker företagen få nya krediter
            så att de kan förskottera moms till staten.
          </note>
          <note>
            Det är inte lätt alla gånger. Om de väl får krediter innebär
            det också minskade investeringar och högre priser.
          </note>
          <note>
            När man sätter upp en gräns - som i det här fallet på 40 miljoner
            - blir själva gränsen ett tillväxthinder.
          </note>
          <note>
            Skrämmer inte det statsrådet? Fler företagare som ligger runt
            38-39 miljoner säger också att de inte kommer att öka omsättningen,
            eftersom det finns risk att de, som de säger, drar på sig extra
            straffkostnader för momsen vid en expansion. Det är faktiskt inte
            riktigt klokt att det är så i ett land som behöver 3 000
          </note>
          <note>
            nya jobb i veckan om arbetslösheten skall kunna halveras till
            sekelskiftet. Om det skall bli möjligt får vi inte ha några tillväxthinder.
          </note>
          <note>
            Dessutom uppstår konkurrensnackdelar för dem som hamnar ovanför
            40-miljonersstrecket visavi dem som kommer under detta.
          </note>
          <note>
            Den här uppsnabbningen av momsinbetalningarna från två till en
            månad, som infördes vid årsskiftet har som sagt ökat påfrestningarna
            på likviditeten hos flera detaljhandelsföretag i landet. För vissa
            företag uppstår s.k. negativ moms. Det gäller inte minst företag
            som gör säsongsmässiga inköp. För de företagen är det viktigt
            att den negativa momsen återbetalas på det sätt som lagstiftaren
            har avsett, dvs. skyndsamt. Men under senare tid har det rapporterats
            att seriösa företag har haft stora svårigheter att inom rimlig
            tid återfå berättigad moms.
          </note>
          <note>
            Skattemyndigheterna har hänvisat till kravet på utredning, vilken
            har dröjt. Det har inneburit stora problem för många företag i
            detaljhandeln.
          </note>
          <note>
            Är statsrådet beredd att vidta de åtgärder som krävs för att
            s.k. negativ moms inte skall åsamka företagarna problem? Avsikten
            kan ju inte vara att seriösa små och medelstora företags fortlevnad
            skall riskeras på grund av skattemyndigheternas bristande hastighet
            i kontrollen.
          </note>
          <note>
            Anf. 170 Statsrådet THOMAS ÖSTROS (s)
          </note>
          <note>
            Herr talman! Isa Halvarsson tar upp en fråga som är väl bekant
            i kammaren, nämligen den om företagens momsregler.
          </note>
          <note>
            Jag tycker att jag och den regering som jag tillhör har visat
            en lyhördhet för argumentationen kring momsbetalningarna när vi
            höjde beloppsgränsen från
          </note>
          <note>
            10 till 40 miljoner. Den grundläggande argumentationen för att
            staten behövde strama upp kreditvillkoren när det gäller den här
            typen av skatteuppbörd kvarstår ju.
          </note>
          <note>
            Vi är på väg att ta landet ur ett statsfinansiellt moras. Då
            är naturligtvis regeringen och riksdagen tvungna att gå igenom
            alla typer av utgifter och inkomster. Man skall göra en avvägning
            om det går att spara här och om det går att öka en inkomst där.
            Varför gör man detta? Jo, det gör man naturligtvis för att man
            på sikt skall få ihop en budget så att räntorna faller och företagen
            får bättre villkor.
          </note>
          <note>
            Företagen skulle inte vara hjälpta av att regeringen för en slapp
            budgetpolitik med höga räntor och en låg efterfrågan som följd.
          </note>
          <note>
            Men det är klart att den kritik som kom mot förslaget hade en
            viss relevans. Därför har vi också tagit till oss kritik och ändrat.
            Därmed är det inget tvivel om att vi väl uppfyller den typen av
            rekommendation som EU-kommissionen ger.
          </note>
          <note>
            I en kommentar till den här rekommendationen, räknar kommissionen
            upp ett antal länder och visar ungefär vad de har för lättnader.
            I Tyskland får företag med en omsättning upp till motsvarande
            1,1 miljon kronor tillämpa kontantmetoden. I Sverige handlar det
            om 20 basbelopp, 724 000 kr. Jag vet inte om gränsen går någonstans
            här emellan för vad Isa Halvarsson tycker är förenligt med EU-
          </note>
          <note>
            rekommendationerna.
          </note>
          <note>
            Det är viktigt att staten inte har för lång kredittid när det
            gäller skatteuppbörden. Det är också viktigt att vi har regler
            som gör att företagsamheten mår väl och kan expandera. Dessa två
            saker har vi försökt förena genom de förslag till förändringar
            som vi lade fram i vårpropositionen.
          </note>
          <note>
            När det gäller Isa Halvarssons fråga om negativ moms är också
            min uppfattning att den skall betalas tillbaka skyndsamt. Men
            den skall naturligtvis också betalas tillbaka korrekt.
          </note>
          <note>
            Det är klart att skattemyndigheterna har anledning att se över
            momsutbetalningar i vissa fall. Vi har ju också en diskussion
            om att negativ moms har betalats ut på inkorrekta grunder. Den
            här typen av avvägningar måste naturligtvis myndigheten göra.
            Det tror jag att både Isa Halvarsson och jag är överens om.
          </note>
          <note>
            Men det är viktigt att det skall vara en skyndsam återbetalning.
          </note>
          <note type="speaker">
            Anf. 171 ISA HALVARSSON (fp)
          </note>
          <note>
            Herr talman! Det är riktigt att regeringen har visat lyhördhet.
            Det tycker jag är bra, men jag tycker att man hade kunnat gå ännu
            längre. Inte heller vi vill ha någon slapp budgetpolitik. Men
            det är skillnad mellan att spara här och där och att spara så
            att man får en dålig tillväxtpolitik.
          </note>
          <note>
            Statsrådet nämnde att de svenska reglerna tillåter att företag
            med beskattningsunderlag understigande 1
          </note>
          <note>
            miljon kronor kan lämna momsredovisning en gång om året. Det
            gäller inte för handelsbolag. De lämnar inte någon särskild självdeklaration
            och tillåts inte göra någon helårsredovisning av mervärdesskatt.
            Det har Karin Pilsäter och jag uppmärksammat i en motion.
          </note>
          <note>
            Skatteutskottet har med anledning av den motionen uttalat att
            skatteregler så långt som möjligt bör vara neutrala i förhållande
            till olika rörelseformer och att regeringen bör uppmärksammas
            på detta problem och återkomma till riksdagen med ett förslag.
          </note>
          <note>
            När tror statsrådet att ett sådant förslag kan framläggas för
            riksdagen?
          </note>
          <note>
            Många företagare har uppmärksammat att staten tar betalt - 4
            % av beloppet - när staten driver in skattepengar åt svenska kyrkan.
            Detta är något som företagen inte får göra vid indrivning av skatt
            till staten. Företagen tar in, räknar ut och betalar momsen till
            staten utan ersättning.
          </note>
          <note>
            Fram till 1969 fick företagen en bra ersättning för uppbördsarbetet
            innan skatten betalades in. Men när oms blev moms slopades denna
            ersättning.
          </note>
          <note>
            I gengäld förlängdes redovisningsperioden från en till två månader.
            Den månadens ränteintäkt blev en kompensation för den betungande
            administrationen kring inbetalningen. Men med de nya momsreglerna
            försvann den kompensationen.
          </note>
          <note>
            Anser statsrådet att det är rätt och riktigt att olika principer
            gäller i det fall staten utför arbetet eller i det fall företagen
            utför arbetet? I båda fallen gäller ju skatter eller avgifter.
          </note>
          <note>
            Anf. 172 Statsrådet THOMAS ÖSTROS (s)
          </note>
          <note>
            Herr talman! Jag är av den övertygelsen att företagen har allt
            att vinna på att staten får sin ekonomi att gå ihop. Även i det
            här fallet kan jag naturligtvis inse att företagare inte är glada
            över att drabbas av den här typen av förändrade regler, fast de
            som ligger mellan
          </note>
          <note>
            10 och 40 miljoner i omsättning säkert känner sig glada i dag.
            Men effekterna sammanlagt - det är de som är intressanta för dem
            - kan mycket väl bli positiva när det handlar om att staten får
            grepp om ekonomin och räntorna faller.
          </note>
          <note>
            Isa Halvarsson tar upp ett viktigt spörsmål till. Det handlar
            om handelsbolagen. Där kan jag lämna beskedet att regeringen ser
            över de här reglerna och avser att komma med förslag om eventuella
            förändringar. Jag kan i dag inte säga exakt när de förändringarna
            kommer. Det sker nu ett beredningsarbete i regeringskansliet.
            Men det är en viktig poäng som Isa
          </note>
          <note>
            Halvarsson har, att handelsbolagen i det här sammanhanget blir
            litet klämda. Det ser vi över.
          </note>
          <note type="speaker">
            Anf. 173 ISA HALVARSSON (fp)
          </note>
          <note>
            Herr talman! Jag får tacka för det beskedet och bara konstatera
            att vi inte ser på samma sätt på företagsamheten och dess möjligheter
            att leda Sverige ur krisen.
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 1995/96:246 om skattepolitiken
          </note>
          <note>
            Anf. 174 Statsrådet THOMAS ÖSTROS (s)
          </note>
          <note>
            Herr talman! Bengt Silfverstrand har frågat mig om regeringen
            nu är beredd att justera skattereformen för att återinföra principen
            skatt efter bärkraft, ompröva sin inställning till egenavgifter
            och i allt väsentligt finansiera framtidens trygghetssystem med
            progressiva skatter och arbetsgivaravgifter. Han har också frågat
            mig när regeringen tänker genomföra ett tidigare aviserat slopande
            av taket för uttag av egenavgifter.
          </note>
          <note>
            Regeringen har i vårpropositionen gjort en preliminär bedömning
            av 1990-1991 års skattereform, baserad på utvärderingen från KUSK.
            Regeringen konstaterar där att reformen med några undantag givit
            de åsyftade resultaten. Undantagen gäller dels finansieringen,
            åtminstone i ett kort tidsperspektiv, dels det fördelningspolitiska
            utfallet. För den tiondel av hushållen som har de högsta inkomsterna
            har utfallet blivit något bättre än vad som avsågs. Till bilden
            hör att KUSK inte kunnat beakta hur en återstående finansiering
            skulle påverka den fördelningspolitiska bilden.
          </note>
          <note>
            I sin bedömning konstaterade regeringen också att villkoret i
            skattereformen, att höginkomsttagarna skulle betala sina egna
            skattesänkningar, av allt att döma inte är uppfyllt. Från 1995
            har den tillfälliga värnskatten bidragit till en bättre fördelningsprofil.
          </note>
          <note>
            Värnskatten kommer enligt gällande lagstiftning att upphöra inkomståret
            1999. Regeringen har dock deklarerat att man kommer att föreslå
            riksdagen hur det samlade skatte- och avgiftsuttaget för höginkomsttagare
            skall justeras för att en bättre fördelningsprofil skall uppnås.
          </note>
          <note>
            En del av Bengt Silfverstrands första fråga gäller om regeringen
            nu är beredd att genomföra justeringar i skattereformen. Jag vill
            erinra om att det har gått knappt sex veckor sedan vårpropositionen
            överlämnades till riksdagen, att värnskatten upphör först inkomståret
            1999 och, framför allt, att det krävs fortsatta analyser för att
            det skall vara möjligt att avgöra vilka åtgärder som lämpligen
            bör vidtas. Innan de nödvändiga analyserna har gjorts är det inte
            meningsfullt att spekulera kring olika alternativ, ej heller kring
            det Bengt Silfverstrand tar upp i sin tredje fråga, nämligen ett
            slopande av taket för allmänna egenavgifter. Detta är ett alternativ,
            även om regeringen inte har aviserat något sådant beslut. Fortsatta
            analyser och bedömningar får visa om detta är den mest lämpliga
            åtgärden.
          </note>
          <note>
            Jag anser att principen om skatt efter bärkraft är en central
            skattepolitisk princip. I 1990-1991 års skattereform värnades
            den principen. Olika basbreddningar riktade mot kapitalägare och
            höginkomsttagare syftade till att fullt ut balansera minskningen
            av den formella progressiviteten genom sänkta skattesatser. Som
            tidigare konstaterats har av allt att döma denna ambition inte
            helt och hållet förverkligats. Jag vill dock erinra om att regeringen
            sedan sitt tillträde
          </note>
          <note>
            1994, utöver att återställa de centrala avvikelser från skattereformen
            som gjordes under den förra mandatperioden, också presenterat
            förslag som bygger på principen om skatt efter bärkraft. Den höjda
            avkastningsskatten på pensionssparande är ett exempel och begränsningen
            av avdragsrätten för pensionsförsäkringspremier ett annat på att
            fördelningsmässiga hänsyn varit viktiga inslag vid den nödvändiga
            saneringen av de offentliga finanserna.
          </note>
          <note>
            I sin andra fråga tar Bengt Silfverstrand upp huruvida regeringen
            är beredd att ompröva sin inställning till egenavgifter till förmån
            för en återgång till arbetsgivaravgifter. Som Bengt Silfverstrand
            själv är medveten om aktualiseras här en avvägning mellan fördelningshänsyn
            och önskemål att åstadkomma en klarare koppling mellan avgifter
            och förmåner i socialförsäkringssystemet. Jag kan hålla med Bengt
            Silfverstrand om att införandet av allmänna egenavgifter är ett
            problem i det att de höjt skatteuttaget på arbete i förhållande
            till vad som avsågs i skattereformen.
          </note>
          <note>
            Samtidigt har de varit nödvändiga inslag i förstärkningen av
            de offentliga finanserna.
          </note>
          <note>
            Allmänna egenavgifter började införas som ett resultat av 1992
            års krisuppgörelser och ingick som en del i försvaret av den fasta
            kronkursen. Ett alternativ till egenavgifter hade varit starkare
            krav på återhållsamma löneuppgörelser och ökade vinster för företagen.
            Egenavgifterna innebar i stället att en viss del av löneökningarna
            absorberades av ett höjt avgiftsuttag.
          </note>
          <note>
            Detta bidrog till finansieringen av offentliga åtaganden.
          </note>
          <note>
            Bengt Silfverstrand tar upp avdragsgillheten hos egenavgifterna
            som ett problem, särskilt i kombination med taket för avgiftsuttaget.
            Vad gäller avdragsgillheten bör två förhållanden noteras. Det
            första är att avgifterna åtminstone till en del ger förmåner som
            är skattepliktiga. Det är en viktig princip i skatteoch avgiftssystemet
            att skatteplikt balanseras av avdragsgillhet. Det andra förhållandet
            gäller vid en jämförelse med arbetsgivaravgifterna, som ju Bengt
          </note>
          <note>
            Silfverstrand vill se en full återgång till. Även om det inte
            följer av någon lagstiftning kommer även arbetsgivaravgifter att
            reducera inkomstskatten genom att höjda arbetsgivaravgifter åtminstone
            på längre sikt tenderar att reducera tillväxten i löner och därmed
            underlaget för inkomstskatt. Även om denna effekt inte är lika
            mekanisk och tydlig som för egenavgifterna finns effekten där.
            Man skall alltså inte överdriva skillnaden mellan egenavgifter
            och arbetsgivaravgifter i detta hänseende. En väsentlig skillnad
            är dock att det av administrativa skäl är utomordentligt svårt
            att tillämpa ett tak för uttag av arbetsgivaravgifter, vilket
            var ett avgörande motiv för att ett sådant system övergavs i början
            av 80-talet.
          </note>
          <note>
            Bengt Silfverstrands fråga om ett slopat tak för egenavgifter
            har givetvis en koppling till finansieringen av det framtida pensionssystemet.
            Till denna fråga avser regeringen att återkomma i ett annat sammanhang.
          </note>
          <note type="speaker">
            Anf. 175 BENGT SILFVERSTRAND (s)
          </note>
          <note>
            Herr talman! Jag ber att få tacka statsrådet för svaret på min
            interpellation. Det man å ena sidan kan beklaga är att när centrala
            skattepolitiska frågor diskuteras finns inte de stora kritikerna
            och belackarna av skattepolitiken på plats. Jag tänker då på Moderata
            samlingspartiet. Å andra sidan kan förhoppningsvis en debatt som
            sker mellan socialdemokrater, med grundsynen att skatt skall utgå
            efter bärkraft, bli mer konstruktiv och de värsta övertonerna
            kan hållas borta.
          </note>
          <note>
            Jag har ställt mina frågor mot bakgrund av allt tydligare signaler
            om att inkomst- och välfärdsklyftorna ökar kraftigt. Det gäller
            i Sverige såväl som i
          </note>
          <note>
            Europa i övrigt och i USA. För att få ett internationellt perspektiv
            på mina slutsatser vill jag bl.a. hänvisa till en intressant artikel
            i Foreign Affairs av Ethan
          </note>
          <note>
            Kapstein, Director of Studies at the Council on Foreign Relations.
          </note>
          <note>
            Kapstein konstaterar bl.a. att växande inkomstskillnader har
            givit upphov till ett kraftigt ökande antal fattiga förvärvsarbetande
            i hela den industrialiserade världen. Han slår också fast att
            samma tendens är uppenbar i Europa, t.ex. i Storbritannien, och
            pekar särskilt även på det mest jämställda landet, Sverige.
          </note>
          <note>
            Samma slutsatser om stigande inkomstklyftor kan utläsas av siffror
            från Statistiska centralbyrån. Den relativa fattigdomen i Sverige
            har fördubblats sedan
          </note>
          <note>
            1983.
          </note>
          <note>
            Samtidigt som dessa fakta läggs på bordet domineras diskussionen
            i vårt land av debattörer som tror att stora inkomstskillnader
            och avreglerad arbetsmarknad är nödvändiga för att stimulera drivkrafterna
            till arbete och tillväxt. Såväl internationella som svenska forskningsrapporter
            visar tvärtemot att länder med jämn inkomstfördelning har en snabbare
            tillväxt än länder med stora inkomstskillnader.
          </note>
          <note>
            Herr talman! Jag är allvarligt oroad över de växande välfärdsklyftorna
            i Sverige och jag hoppas att min oro delas av Thomas Östros. Interpellationssvaret
            talar inte entydigt i denna riktning, varför jag är tacksam för
            mer preciserade kommentarer.
          </note>
          <note>
            När statsrådet hävdar att skattereformen "med några undantag
            givit de åsyftade resultaten" vill jag konstatera att ett undantag,
            den kraftiga underfinansieringen, inte är helt obetydligt eftersom
            denna underfinansiering ju förklarar en stor del av underskottet
            i statsfinanserna, som i sin tur till inte oväsentlig del fått
            bäras av grupper med svag betalningsförmåga.
          </note>
          <note>
            Thomas Östros hänvisar till att vårpropositionen avlämnats för
            bara sex veckor sedan, till att värnskatten upphör först 1999
            och till behovet av fortsatta analyser innan en justering av skattepolitiken
            kan genomföras. Jag deltog själv i Företagsskatteutredningen och
            hade därvid också, eftersom vi samkörde med Inkomstskatteutredningen,
            en mycket god inblick i arbetet, vilket var mycket intressant
            och lärorikt. Jag har också haft ett intresse av att följa upp
            vad som egentligen sedan hände.
          </note>
          <note>
            Jag vill erinra om att skattereformen varit i kraft i fem och
            ett halvt år och att egenavgifter i socialförsäkringssystemet
            tillämpats i flera år. Skall jag tolka statsrådets kommentar på
            denna punkt så att vi skall behöva vänta ända till 1999 innan
            det kan bli aktuellt med en nödvändig fördelningspolitisk justering
            av skattepolitiken, eller kan statsrådet säga något mera preciserat
            om när uppenbarligen nödvändiga fördelningspolitiska åtgärder
            kommer att vidtas?
          </note>
          <note>
            Anf. 176 Statsrådet THOMAS ÖSTROS (s)
          </note>
          <note>
            Herr talman! Jag delar verkligen Bengt Silfverstrands oro för
            att inkomstklyftorna ökar, något som sker i stort sett över hela
            västvärlden. Det finns många orsaker till det.
          </note>
          <note>
            Även i Sverige ser vi ökade inkomstklyftor, och de absolut mest
            grundläggande orsakerna är naturligtvis arbetslösheten och den
            depression som vi gick in i. Arbetslöshet slår alltid hårdast
            mot dem som har minst utbildning och som är fattigast i samhället.
            Det har vi fått ett mycket brutalt bevis på även i Sverige under
            senare år. Samtidigt skall vi komma ihåg att
          </note>
          <note>
            Sverige fortfarande har en mycket liten spridning av disponibel
            inkomst jämfört med alla andra länder hur man än jämför. Orsaken
            till denna låga spridning är naturligtvis en solidarisk lönepolitik
            och den effekt den har haft under 20-30 år i Sverige, en hög förvärvsfrekvens
            bland kvinnor, ett progressivt skattesystem naturligtvis och pensionssystem
            och omfattande transfereringar. Att titta på fördelningspolitiken
            är mer komplicerat än att bara titta på skatteskalan.
          </note>
          <note>
            Jag skulle vilja framhålla en faktor som har betytt mycket för
            Sverige men som också skulle kunna vara en oerhört viktig fördelningspolitisk
            insats i Sverige:
          </note>
          <note>
            utbildningspolitiken. Det finns knappast någon faktor, skulle
            jag tro, som på lång sikt skulle kunna ha en så revolutionerande
            inverkan på människors livsvillkor som utbildningspolitik.
          </note>
          <note>
            Skattepolitik är viktigt också. Skatter har varit viktiga i ett
            saneringsarbete. Vi har tillsammans arbetat för att få en rättvis
            profil i saneringsarbetet, och då är det oundvikligt att använda
            sig av skatter. När det handlar om att reducera offentliga utgifter
            är det svårt att undvika att det drabbar dem som har det sämst
            ställt. Det vet vi. Våra välfärdssystem är uppbyggda så att de
            som har det sämst ställt är mest beroende av dem.
          </note>
          <note>
            Jag delar oron över inkomstklyftorna, men jag tycker kanske inte
            att det är självklart att man bara ser på skattesystemet när man
            skall bekämpa oroande klyftor mellan människor. Jag skulle vilja
            föra över fokus på utbildningspolitiken. Där gör vi stora insatser
            nu med 100 000 nya utbildningsplatser, framför allt i komvux.
          </note>
          <note>
            När det gäller skattereformen skulle jag gärna inledningsvis
            vilja säga att skattereformen för mig är en mycket viktig reform
            för Sverige. Där har vi en grund som kommer att vara mycket bra
            i en framtida god ekonomisk utveckling. Den har i ett slag tagit
            bort -
          </note>
          <note>
            det är viktigt när man tittar på utvärderingen - många av de
            skatteplaneringsmöjligheter som fanns och som naturligtvis var
            lättast att använda för dem som hade stora inkomster och som kunde
            dribbla mellan kapitalinkomster och arbetsinkomster. Det var också
            en fördelningspolitiskt viktig insats.
          </note>
          <note>
            En av de negativa sidorna av skattereformen var naturligtvis
            underfinansieringen. Nu skall man inte se helt okomplicerat på
            den. Det är klart att underfinansieringen måste rättas till, och
            det har ju regeringen gjort till stora delar genom en del av de
            skattehöjningar som vi har genomfört förutom att vi har återställt
            skattereformen. Men den kom i ett läge då det antagligen också
            var en viss stimulans av efterfrågan, precis i inledningen av
            1991 då vi gick in i lågkonjunkturen. Att som den borgerliga regeringen
            sedan inte ansvarsfullt se till att höja skatter när man kom in
            i tider då man skulle sanera budgeten var däremot naturligtvis
            ett ödesdigert misstag. Vi har ju också höjt skatter sedan dess,
            så den delen av skattereformen håller vi på att åtgärda, det kan
            vi säga.
          </note>
          <note>
            På frågan om när den justering som regeringen aviserar kommer,
            vill jag säga att jag menar att den värnskatt som nu verkar, verkar
            fullt ut som en justering av den brist som finns i fördelningspolitiken
            i skattereformen. Krafterna skall inriktas på hur vi fortsättningsvis
            skall få ett rättvist skattesystem, även efter värnskattens avskaffande.
          </note>
          <note type="speaker">
            Anf. 177 YVONNE RUWAIDA (mp)
          </note>
          <note>
            Herr talman! Jag kunde inte låta bli att begära ordet när jag
            satt här och lyssnade.
          </note>
          <note>
            Thomas Östros presenterar här någon sorts gyllene nyckel som
            skall öppna alla dörrar. Det är att satsa mer på utbildning. Jag
            tycker att det Bengt Silfverstrand tar upp är oerhört viktigt:
            Vi måste minska orättvisorna och löneklyftorna om vi vill ha ett
            solidariskt samhälle. Jag tror inte att det att fokusera på utbildningspolitiken
            är det rätta. Alla kan vi inte, och alla vill vi förmodligen inte
            heller, bli jurister eller läkare. Vi vill jobba med olika saker.
            Det viktiga är att vi faktiskt kan göra detta också. Det är också
            en typ av frihet.
          </note>
          <note>
            Thomas Östros hänvisade till att vi har ett av världens mest
            progressiva skattesystem. Jag har undersökt det system man har
            i Tyskland. Där har man ett mycket mer progressivt skattesystem
            än det vi har i
          </note>
          <note>
            Sverige, och den modellen kanske kan vara intressant att titta
            på för Thomas Östros. Det man tittar på där är dels skatten, dels
            de avgifter man betalar: Höginkomsttagare betalar mer än i Sverige
            och låginkomsttagare betalar mindre än i Sverige.
          </note>
          <note>
            Miljöpartiet har lagt fram ett förslag. Vi håller på att titta
            på om man kan ha en differentierad kommunalskatt, just för att
            minska löneklyftorna. Det vore intressant att höra vad Thomas
            Östros tycker om det.
          </note>
          <note type="speaker">
            Anf. 178 BENGT SILFVERSTRAND (s)
          </note>
          <note>
            Herr talman! Jag kan först konstatera att vi uppenbarligen har
            samma verklighetssyn när det gäller vad som grundar orättvisor
            och inkomstskillnader. Det är helt riktigt att det är arbetslösheten,
            de växande utbildningsklyftorna och skattepolitiken. Det är en
            bra grund att stå på inför en fortsatt konstruktiv debatt.
          </note>
          <note>
            Till Yvonne Ruwaida vill jag säga att det inte bara är läkare
            och jurister som är föremål för omfattande utbildningssatsningar.
            Som ledamot i utbildningsutskottet kan jag konstatera att de viktigaste
            insatserna görs för dem som tidigare har fått minst. De kommer
            nu att få de större delarna av de nya satsningarna genom kompetenshöjning.
            Det är en stor grupp vuxna som tidigare inte har fått någon möjlighet
            till utbildning som nu skall få det.
          </note>
          <note>
            Det är gott och väl, men vi kan inte lämna skattepolitiken. Rättvis
            fördelning av nödvändiga uppoffringar är av avgörande betydelse
            för att man skall kunna vinna förståelse för en kärv ekonomisk
            politik hos de grupper i samhället som på grund av minskade ersättningar
            vid sjukdom och arbetslöshet tvingas dra ned på en redan hårt
            anfrätt levnadsstandard.
          </note>
          <note>
            Utan att ifrågasätta den socialdemokratiska regeringens fördelningspolitiska
            ambitioner - de finns -
          </note>
          <note>
            måste man ändå ställa frågan om skattepolitiken verkligen utnyttjats
            optimalt för att åstadkomma en sådan eftersträvad fördelning av
            bördorna. KUSK-
          </note>
          <note>
            utredningen visar med all önskvärd tydlighet att skattereformen
            var kraftigt underfinansierad. Minskade skatteintäkter har med
            andra ord utgjort en inte oväsentlig del av underskotten i statsfinanserna.
            Den bland nyliberala ekonomer och politiker omhuldade teorin att
            skattesänkningar är dynamiska och självfinansierande tycks alltså
            ordentligt ha kommit på skam, och det är viktigt att vi understryker
            detta: Det höll alltså inte måttet när man påstod att skatteintäkterna
            skulle öka.
          </note>
          <note>
            Det finns heller inget vetenskapligt stöd för att skattekvotens
            storlek negativt skulle påverka tillväxten i ekonomin. Ett lysande
            exempel på detta är Danmark som i flera år har kunnat uppvisa
            tillväxtsiffror på drygt 3 % med högre direkta skatter än Sverige.
          </note>
          <note>
            Jag drar ingen motsatt slutsats av detta. Jag konstaterar bara
            att de nyliberala teorierna har fått sig en allvarlig knäck.
          </note>
          <note>
            Jag vill också erinra om hur ledande ekonomer i
          </note>
          <note>
            USA konstaterat att en övergång från inkomstskatter till sociala
            avgifter - där har man ju prövat det i större omfattning - alltid
            tycks leda till en höjning av skatterna för låg- och medelinkomstfamiljer
            och en sänkning för de välbeställda.
          </note>
          <note>
            Vad finns det för anledning att befrämja en sådan utveckling
            i vårt land, Thomas Östros? Jag tycker faktiskt att Thomas Östros
            något lättvindigt gled förbi de uppenbara orättvisorna i egenavgiftssystemet
            genom att dels säga att regeringen inte har aviserat något beslut
            om att slopa taket i systemet, dels koppla hela frågan till pensionssystemet.
            Jag vill därför hänvisa till det svar på en skriftlig fråga som
            jag fick av statsrådet Anna Hedborg i augusti 1995 angående egenavgifterna.
          </note>
          <note>
            Hon åberopar fördelningspolitiska skäl, och hon säger: Det finns
            därför som jag ser det skäl för att avgiftsuttaget bör omfatta
            hela inkomsten. I annat fall blir fördelningseffekterna, precis
            som Bengt Silfverstrand påpekar, olika om en avgift tar formen
            av en arbetsgivaravgift eller egenavgift.
          </note>
          <note>
            Sedan kritiserar hon taket.
          </note>
          <note>
            Då frågar jag avslutningsvis: Står den nuvarande regeringen och
            dess för skattefrågor närmast ansvariga statsråd bakom uppfattningen
            att egenavgifter är fördelningspolitiskt orättvisa? Kan ett socialdemokratiskt
            statsråd försvara en regressiv skatt som lägger en relativt sett
            större börda på låginkomsttagaren än på höginkomsttagaren? Står
            regeringen kvar vid uppfattningen att egenavgifterna i sjukförsäkringen
            av fördelningspolitiska skäl skall ses över, och när kommer detta
            i så fall att ske?
          </note>
          <note>
            Anf. 179 Statsrådet THOMAS ÖSTROS (s)
          </note>
          <note>
            Herr talman! Det är trevligt att fler partier ansluter sig till
            den här skattepolitiska debatten.
          </note>
          <note>
            Jag tar Bengt Silfverstrands frågor först. Låt mig påminna om
            - och det är han säkert väl medveten om, men det kan finnas fler
            som behöver påminnas - att i den oerhört kraftfulla budgetsaneringen
            bidrar de 20
          </note>
          <note>
            % rikaste hushållen med närmare 40 % av budgetsaneringen. Vad
            beror det på? Jo, på att vi har använt skatteinstrumentet, och
            det har varit riktigt att använda det. Skall vi kunna sanera budgeten
            måste alla vara med och dela på bördorna. Men det är klart att
            det också finns begränsningar för skatteinstrumentet. Jag tror
            att Bengt Silfverstrand och jag delar den uppfattningen.
          </note>
          <note>
            Jag delar Bengt Silfverstrands uppfattning att det inte finns
            några möjligheter att empiriskt bevisa att länder med höga skatter
            och ambitiösa välfärdsstater får en lägre tillväxt än länder med
            låg skatt och låga ambitioner på välfärdsområdet. Det håller jag
            helt med om.
          </note>
          <note>
            Men ett land som Sverige som har en relativt hög skattekvot kan
            inte gå vidare och höja skattekvoten kraftfullt. Då gäller det
            att se över det sätt vi tar ut skatter på i dag och om det går
            att förändra.
          </note>
          <note>
            En internationalisering av ekonomin sätter gränser för hur mycket
            man kan höja skatter. En annan gräns är naturligtvis också att
            människor i Sverige har genomlidit ett antal år med en ganska
            dålig reallöneutveckling. Det gäller inte minst en vanlig industriarbetare,
            som har haft ett antal ganska tuffa år. Det finns en avvägning
            att göra mellan reallöneutveckling och skatteuttag.
          </note>
          <note>
            Är egenavgifterna orättvisa? Då hänvisar man ofta till avdragsgillheten
            för egenavgifter i beskattningen.
          </note>
          <note>
            Arbetsgivaravgifter ingår inte i underlaget för inkomstbeskattningen.
            Skillnaden är inte så stor som man kanske tror mellan egenavgift
            och arbetsgivaravgift. Den stora skillnaden är naturligtvis taket.
            Man använder sig inte av ett tak i arbetsgivaravgiften på grund
            av att det är administrativt komplicerat medan det går att göra
            i inkomstbeskattningen.
          </note>
          <note>
            Yvonne Ruwaida talar om att det inte är rätt att fokusera på
            utbildning och att alla inte vill bli jurister och läkare. Men
            det är precis som Bengt Silfverstrand säger att den här utbildningssatsningen
            handlar om så mycket mer. Den handlar om att höja den grundläggande
            utbildningsnivån i Sverige. Vårt land har gått igenom en ekonomisk
            kris som slagit ut så oerhört stora delar av hela arbetsmarknaden
            - ett par hundra tusen industrijobb, ett par hundra tusen i tjänstesektorn
            och hundra tusen i den offentliga sektorn. Ett land som har gått
            igenom en sådan process har ett stort utbildningsbehov. De nya
            jobben kommer nödvändigtvis inte på samma ställen och med samma
            arbetsuppgifter som tidigare. Då handlar grundläggande utbildning
            om att ge människor möjlighet att faktiskt ta de nya möjligheter
            som kommer när tillväxten kommer.
          </note>
          <note>
            Ett sätt som jag tror är underskattat är att tillföra flexibilitet
            för den enskilda människan och göra det möjligt att vara flexibel,
            inte genom piska utan genom att man via utbildning får en plattform
            att stå på. Då orkar och vågar man söka sig till nya branscher
            och nya arbetsområden. Jag tror att det är en oerhört viktig del
            av utbildningspolitiken och den grundläggande utbildningen.
          </note>
          <note>
            Jag sade inte att vi har världens mest progressiva skatter. Jag
            sade att när vi tittar på disponibel inkomst har vi en av de absolut
            jämnaste inkomstfördelningarna i världen, trots att vi har haft
            en ogynnsam utveckling de senaste åren. Det beror, som jag sade,
            inte bara på skatter utan på välfärdsstatens uppbyggnaden och
            på många olika komponenter, även på en bra grundläggande utbildning
            för alla människor. Det är en central del. Jag tycker inte att
            Yvonne Ruwaidas förslag om progressiva kommunalskatter är eftersträvansvärt.
            Staten skall sköta den delen av fördelningspolitiken via skattepolitiken.
          </note>
          <note type="speaker">
            Anf. 180 YVONNE RUWAIDA (mp)
          </note>
          <note>
            Herr talman! Jag är naturligtvis inte emot utbildning, absolut
            inte. Men jag delar inte bedömningen att vi har växande utbildningsklyftor.
            Det är faktiskt snarare tvärtom. Det är ett resultat av svensk
            utbildningspolitik som har många fördelar.
          </note>
          <note>
            Däremot ser man en alltmer elitiserad arbetsmarknad. Det är en
            arbetsmarknad där man ställer högre och högre krav på vilken kunskap
            man skall ha om man skall få ett arbete. Detta är ett resultat
            av den förda statliga politiken i Sverige. Pigförslaget kommer
            t.ex. att bli ett sådant förslag om det kommer att antas av regeringen
            och Centern i någon sorts arbetsmarknadspolitik. Det kommer att
            leda till att man skapar en arbetsmarknad utanför den reguljära
            arbetsmarknaden där folk skuffas undan och ofta fastnar.
          </note>
          <note>
            Vi har hjälpt till att elitisera arbetsmarknaden genom att vi
            t.ex. har satsat så mycket på ALU och på praktikplatser. Vi hjälper
            till på många olika sätt. Då börjar man tala om en tredje arbetsmarknad.
            Alla människor platsar inte på den vanliga arbetsmarknaden. Man
            kanske skall få socialbidrag, men man kanske skall gå och klottersanera,
            röja vass eller hjälpa
          </note>
          <note>
            Agda att gå och handla för att få det. Vi får alltså ett synsätt
            på människan som innebär att alla inte passar inte.
          </note>
          <note>
            Jag tycker att det är mycket mer effektivt att avelitisera arbetsmarknaden
            och se till att vi har både en skattepolitik och en arbetsmarknadspolitik
            som leder till en arbetsmarknad där man inte måste ha en viss
            kunskapsnivå. Det är kanske inte det rätta om vi vill ha ett bra
            samhälle.
          </note>
          <note>
            Förslaget om differentierad kommunalskatt kommer vi i Miljöpartiet
            att återkomma till. Då kan kanske Thomas Östros titta på det.
          </note>
          <note type="speaker">
            Anf. 181 BENGT SILFVERSTRAND (s)
          </note>
          <note>
            Herr talman! När Yvonne Ruwaida hävdar att vi inte har växande
            utbildningsklyftor i Sverige talar hon mot bättre vetande. Sanningen
            är den att vi har ungefär en miljon svenskar som saknar fullständig
            grundskoleutbildning respektive ett tredje gymnasieår.
          </note>
          <note>
            Sådana uppgifter gör att vi måste ta den här fördelningspolitiska
            frågan på största allvar. Det är därför vi nu satsar på dem som
            har det sämst ställt.
          </note>
          <note>
            I likhet med Thomas Östros hävdar jag alltid på möten att de
            bäst ställda har fått betala en väsentlig del av saneringsprogrammet.
            Men jag kan inte underlåta att understryka de problem som finns.
            Jag hävdar också, som framgår av interpellationen, att vi skall
            värna grunddragen i skattepolitiken. Det finns inga stora utrymmen
            för generella skattehöjningar. Vi måste förbättra den fördelningspolitiska
            träffsäkerheten och rättvisan i systemet. Också där är vi uppenbarligen
            överens om grunderna.
          </note>
          <note>
            Som jag ser det finns det starka skäl att desarmera den fördelningspolitiska
            bomb som regressiva egenavgifter utgör innan den exploderar med
            de förödande verkningar detta kan innebära för trovärdigheten
            till socialdemokratins förmåga att sanera den svenska ekonomin
            utan att vidga de ekonomiska klyftorna och orättvisorna i samhället.
            Jag tycker fortfarande att
          </note>
          <note>
            Thomas Östros inte svarar klart på den punkten.
          </note>
          <note>
            Därför frågar jag igen: Kan ett socialdemokratiskt statsråd försvara
            en regressiv skatt som lägger en relativt sett större börda på
            låginkomsttagaren än på höginkomsttagaren? Om han inte kan detta,
            när kommer de förändringar som statsrådet Hedborg på regeringens
            vägnar aviserade redan förra sommaren?
          </note>
          <note>
            Anf. 182 Statsrådet THOMAS ÖSTROS (s)
          </note>
          <note>
            Herr talman! Riksdagen beslutade hösten 1994 om införandet av
            en värnskatt på de högsta inkomsterna just på grund av att det
            behövdes av fördelningspolitiska skäl i budgetsaneringen. Min
            mening är att den värnskatten, som ju kommer att vara kvar till
            1998 i enlighet med det beslut som fattades i riksdagen, är just
            den del som justerar de problem som fanns i samband med skattereformen
            när det gäller fördelningspolitiken.
          </note>
          <note>
            Silfverstrand diskuterar egenavgifternas särskilda roll. Detta
            är något som ingår i den översyn av skatter och avgifter som görs
            för att se vad som kommer att ersätta värnskatten fr.o.m. 1999.
            Jag kan i dag inte säga vad regeringen kommer att föreslå, och
            det finns i dag heller ingen anledning att komma med ett precist
            uttalande om vad som skall förändras. Det jag kan säga är att
            regeringen kommer att presentera ett förslag på hur vi även efter
            värnskattens avvecklande skall kunna ha ett skattesystem som är
            rättvist och som uppfyller de grundläggande principer som skattereformen
            byggde på.
          </note>
          <note>
            Yvonne Ruwaida talar om de effekter som uppstår som en följd
            av massarbetslösheten, att arbetsmarknader skapas vid sidan av
            de reguljära. Jag delar bedömningen att en sådan utveckling inte
            alls är att föredra. Tvärtom har ju den svenska modellen varit
            att använda bl.a. skattepolitik för att se till att människor
            kan komma ut på arbetsmarknaden på ett riktigt sätt. Ta t.ex.
            sambeskattningens avskaffande i början på 70-talet. Det gjorde
            att den kvinnliga förvärvsfrekvensen steg dramatiskt i början
            på 70-talet. Det blev då rimligt för en kvinna som tidigare hade
            varit hemma i hushållet att gå ut på arbetsmarknaden, i och med
            att hon inte mötte en sådan hög progressiv skatt.
          </note>
          <note>
            Jag har svårt att genomskåda hur Miljöpartiets förslag om kommunalskatt
            skulle kunna vara en del av kampen mot arbetslösheten, men jag
            är säker på att jag kommer att få höra mer om det förslaget. Själv
            delar jag inte åsikten att vi bör införa progressiva kommunalskatter.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 1995/96:214 om marknadsföring av
            alkoholprodukter
          </note>
          <note>
            Anf. 183 Statsrådet LEIF BLOMBERG (s)
          </note>
          <note>
            Herr talman! Yvonne Ruwaida har frågat mig om jag avser att verka
            för en översyn av gällande bestämmelser i alkohollagen och i marknadsföringslagen
            i syfte att förhindra pågående utveckling av en alltmer förekommande
            och aggressivare marknadsföring av alkoholprodukter i Sverige.
          </note>
          <note>
            Yvonne Ruwaida pekar på att antalet aktörer på alkoholmarknaden
            har ökat markant och att marknadsföringen av t.ex. olika vinsorter
            förekommer i en mängd olika tidningar. Hon åberopar bl.a. två
            annonser i SJ:s tidning Tur &amp; Retur, där företag gjort reklam
            för vinprodukter.
          </note>
          <note>
            Regeringen bemyndigade nyligen chefen för Socialdepartementet
            att tillkalla en särskild utredare för att göra en översyn av
            bestämmelserna om marknadsföring av alkoholdrycker. Utredaren
            skall se över nuvarande marknadsföringsregler bl.a. utifrån de
            förändringar som skett på alkoholpolitikens område i och med Sveriges
            anslutning till Europeiska unionen.
          </note>
          <note>
            Utredaren skall utforma förslag till de författningsregleringar
            som bedöms nödvändiga. Uppdraget skall slutföras före utgången
            av mars 1997. Därmed bör
          </note>
          <note>
            Yvonne Ruwaidas önskemål i den delen vara tillgodosedda.
          </note>
          <note>
            När det gäller annonseringen i SJ:s tidning Tur &amp;
          </note>
          <note>
            Retur är det, som Yvonne Ruwaida säkert vet, Konsumentverket
            som övervakar efterlevnaden av lagstiftningen om alkoholreklam.
            Sådan reklam är normalt inte tillåten, med undantag för marknadsföring
            på säljstället, vilket för SJ:s del innebär där alkoholdrycker
            finns till servering och försäljning.
          </note>
          <note>
            Konsumentverket har reagerat mot den aktuella alkoholannonsen
            och tillskrivit SJ i frågan. I sin skrivelse anför verket bl.a.
            att det inte är förenligt med lagstiftningen på området att distribuera
            alkoholreklam till resande på tåg på andra ställen än säljställen
            för alkoholdrycker. Tidningens ansvariga utgivare har därefter
            stoppat fortsatt annonsering för alkoholdrycker i tidningen Tur
            &amp; Retur.
          </note>
          <note>
            Jag kan alltså konstatera att tillräckliga åtgärder har vidtagits
            för att få stopp på annonsen.
          </note>
          <note type="speaker">
            Anf. 184 YVONNE RUWAIDA (mp)
          </note>
          <note>
            Herr talman! Bakgrunden till att jag ställde den här interpellationen
            är att vi i dag ser en alltmer aggressiv marknadsföring av alkohol,
            en marknadsföring där man mer och oftare och oftare t.o.m. skrider
            över gränserna för det som är lagligt. Det är inträdet i
          </note>
          <note>
            EU och avmonopoliseringen av spritmarknaden som har lett till
            detta.
          </note>
          <note>
            Jag tycker att det är anmärkningsvärt att dessutom ett statligt
            bolag som SJ har haft en annonsering som inte ens är tillåten
            enligt svensk lag. Jag anser att det är viktigt att både Konsumentverket
            och ministern ser detta med alkoholreklam som en prioriterad fråga,
            just för att motverka den typ av reklam som vi har fått se i
          </note>
          <note>
            SJ:s Tur &amp; Retur. Men det är inte bara där det har förekommit,
            utan även i Nöjesguiden har man haft den typen av reklam. Man
            påstår att Nöjesguiden sprids ut på restauranger och att det därför
            skall vara tillåtet.
          </note>
          <note>
            Om ministern åker tunnelbana här i Stockholm kan han mötas av
            reklam för Flash Martini, en lättspritsvariant. Reklambilden finns
            i en stor annons, och man använder där samma knep som används
            i reklam för lättöl.
          </note>
          <note>
            TV-programmet Småstjärnorna på TV 4, som ses av många barnfamiljer
            och många unga människor, bryts av reklam. Denna reklam har i
            dag ett innehåll som är helt oacceptabelt för ungdomar. Man visar
            där reklam för Norrlands lättöl.
          </note>
          <note>
            Tidningen Resumé gjorde en mätning med hjälp av Sverigebarometern.
            Det visade sig där att de intervjuade nästan lika ofta tänkte
            på folk- och starköl som på lättöl när de såg lättölsreklam och
            att betydligt fler blev sugna på folk- och starköl än på lättöl.
            Av ungdomarna mellan 15 och 19 var det bara 5 % som blev sugna
            på lättöl, medan 18 % blev sugna på folköl och 41 % blev sugna
            på starköl. Det är alltså mer än tio gånger så många som blir
            sugna på de produkter som man inte får göra reklam för jämfört
            med den produkt som man får göra reklam för.
          </note>
          <note>
            Jag drar här en parallell till lättöl, därför att jag anser att
            vi i dag måste förbjuda lättöl.
          </note>
          <note>
            Ministern säger nu att jag kan vara nöjd, eftersom det pågår
            en översyn av bestämmelserna om marknadsföring av alkoholdrycker.
            Den här översynen skall slutföras till mars nästa år. Jag tycker
            inte att det är tillräckligt. Jag tycker att det drar ut på tiden
            alltför länge. Vi kommer att få se mycket av den här typen av
            reklam av den anledningen att företag kommer att försöka att göra
            det accepterat i det svenska samhället med vinreklam och spritreklam.
          </note>
          <note>
            Därför anser jag att man redan tidigare kan fatta beslut. Bl.a.
            kan man införa en marknadsföringsavgift för de annonsörer som
            annonserar och de medier som tar in de här annonserna. Det skulle
            man kunna göra redan i år. Det här är en viktig fråga, för det
            handlar om försök att förändra den svenska attityden till alkoholreklam.
          </note>
          <note>
            Jag vill då fråga konsumentministern om han anser att Konsumentverket
            skall göra det här till en prioriterad fråga och om han tänker
            verka för att vi tidigare får regler som ser till att stoppa det
            här.
          </note>
          <note>
            Anf. 185 Statsrådet LEIF BLOMBERG (s)
          </note>
          <note>
            Herr talman! Det är självklart att alkoholfrågorna är viktiga
            i det svenska samhället. Särskilt viktigt är det att inte unga
            människor får tillgång till alkoholhaltiga drycker. Det är väldigt
            viktigt, eftersom det ofta är det som är inkörsporten till det
            vi i dag kanske oftare diskuterar, nämligen narkotika av olika
            slag.
          </note>
          <note>
            Det börjar oftast med alkohol och alkoholmissbruk.
          </note>
          <note>
            Därför är de här frågorna oerhört viktiga - ur folkhälsosynpunkt
            men framför allt för de unga människorna.
          </note>
          <note>
            Så går jag över till att svara på de två frågor som ställdes.
          </note>
          <note>
            Konsumentverket anser att det här är en viktig och prioriterad
            fråga, och Konsumentverket har i det här fallet skött den verksamhet
            som man har att sköta och som Yvonne Ruwaida har pekat på.
          </note>
          <note>
            Yvonne Ruwaida vet precis som jag att om man skall ändra lagstiftning
            krävs ett ganska noggrant och grannlaga arbete som syftar till
            att uttömma de olika möjligheter som finns för att få en så bra
            lag som möjligt. Mot den bakgrunden bör man ha litet tid på sig.
            Jag tycker inte att det här är fråga om särskilt lång tid, eftersom
            detta skall vara klart i början på nästa år.
          </note>
          <note>
            Jag tror heller inte att det finns förutsättningar att snabba
            på det här, utan man måste se lagen som en helhet och det alkoholpolitiska
            perspektivet i den. Av den anledningen kommer det att ta en del
            tid.
          </note>
          <note>
            Det finns också andra aspekter som man bör lägga på den här frågan.
            Man kanske skall omdefiniera vad som menas med alkoholdrycker
            - vad vet jag? En annan sak är den marknadsföringsavgift som Yvonne
          </note>
          <note>
            Ruwaida själv pekade på, och det finns också andra frågor som
            man bör titta särskilt på. Jag tror att det är viktigt man ser
            det här som en helhet.
          </note>
          <note>
            Jag tycker ändå att regeringen genom att förordna en särskild
            utredare tar dessa frågor på stort allvar. Vi ser att det sker
            förändringar, i och med EU-inträdet och den ökade friheten för
            olika aktörer på marknaden. Det är viktigt att vi beskär marknadskrafternas
            möjligheter att öka trycket på människor att konsumera mer, när
            vi vill att de skall konsumera mindre av det som inte är nyttigt
            för människan.
          </note>
          <note type="speaker">
            Anf. 186 YVONNE RUWAIDA (mp)
          </note>
          <note>
            Herr talman! Det är positivt att höra att Leif
          </note>
          <note>
            Blomberg anser att detta är en prioriterad fråga för
          </note>
          <note>
            Konsumentverket. Det Konsumentverket gör i dag är att ta emot
            anmälningar om alkoholreklam. Sedan tar
          </note>
          <note>
            Konsumentverket kontakt med dem som står för reklamen. Jag anser
            att Konsumentverket även bör jobba förebyggande, så att vi slipper
            se olika bolag inom den offentliga sektorn, såsom SJ och SL här
            i
          </note>
          <note>
            Stockholm, tillåta denna typ av reklam. Detta är reklam som är
            otillåten enligt svensk lag. Där skulle
          </note>
          <note>
            Konsumentverket kunna jobba förebyggande. Vad tycker Leif Blomberg
            om det?
          </note>
          <note>
            Just nu pågår en nationell kampanj mot alkoholkonsumtion, där
            bl.a. Folkhälsoinstitutet är med. Vad jag vet är inte Konsumentverket
            med i denna kampanj, vilket jag tycker är fel.
          </note>
          <note>
            Jag tror inte att det är så komplicerat att ändra lagstiftningen
            som Leif Blomberg vill göra gällande.
          </note>
          <note>
            Man har nu lagt fram ett förslag om att förbjuda varumärke och
            varunamn i tobaksreklam. När Blend inte fick göra reklam för cigaretterna
            av märket Blend använde man sig av Blend sunglasses. Det är precis
            samma typ av reklam man gör för Martini, med Martinis varumärke
            och varunamn, som sägs vara reklam för lättmartini. Sådant skulle
            man snabbt kunna åtgärda. Man kan också studera den utredning
            som har gjorts om alkoholreklam. Det går att se det som en helhet
            och ha en liknande lagstiftning för alkohol och tobak. Det tror
            jag inte är dåligt, snarare tvärtom.
          </note>
          <note>
            Jag håller inte med Leif Blomberg om att vi måste vänta på en
            utredning som dröjer till mars. Sedan skall den ut på remiss,
            och om vi har tur händer det någonting om två år. Jag tror tyvärr
            att vi kommer att få se mycket alkoholreklam under tiden. Den
            kan, om vi har otur, ändra människors inställning till alkoholreklam.
            Man börjar vänja sig och tycker inte att det är någonting särskilt.
            Man säger: Det påverkar inte mig.
          </note>
          <note>
            Men vi som sysslar med detta vet att reklamen påverkar, även
            om människor själva kan tycka att den inte gör det.
          </note>
          <note>
            Jag anser att vi snabbt kan och måste göra någonting. Vi ser
            i dag en oroande ökning av alkoholkonsumtionen just bland unga
            människor. Det kan få ödesdigra konsekvenser för framtiden.
          </note>
          <note>
            Anf. 187 Statsrådet LEIF BLOMBERG (s)
          </note>
          <note>
            Herr talman! Jag behöver inte fortsätta dividera med Yvonne Ruwaida
            om tiden för utredningsuppdraget. Det förändrar inte historien
            nämnvärt. Däremot vill jag gärna återigen understryka att vi från
            regeringens sida anser att denna fråga är mycket väsentlig. Vi
            vill begränsa marknadskrafternas inflytande över alkoholkonsumtionen
            i Sverige. Det är just därför vi sätter fart på denna utredning.
            Vi vill också se över sanktionsbestämmelserna och, i den mån det
            krävs, göra dem skarpare, så att man med större eftertryck kan
            åstadkomma en efterlevnad av lagstiftningen.
          </note>
          <note>
            Jag tror att man på SJ är på det klara med vad som är tillåtet.
            Alla de bolag som jobbar inom branschen känner säkert till spelreglerna.
            Jag vet inte på vilket sätt Konsumentverket skulle kunna arbeta
            mer än genom att bekantgöra lagstiftningen för dem som skall marknadsföra
            olika produkter. Sedan får de efterleva det. Konsumentverkets
            roll är i första hand att kontrollera efterlevnaden. Var och en
            av oss medborgare i Sverige som ser reklam som inte är förenlig
            med svensk lagstiftning har att signalera det till Konsumentverket
            genom en enkel anmälan. Sedan är det
          </note>
          <note>
            Konsumentverkets sak att följa upp, kontrollera och vidta åtgärder
            i syfte att få stopp på en felaktig marknadsföring.
          </note>
          <note>
            Utredaren har anledning att se på helheten och den komplexitet
            som Yvonne Ruwaida själv målar upp.
          </note>
          <note>
            Det är inte alldeles enkelt att förändra lagstiftningen med några
            meningar. Det tar litet tid. Demokrati tar tid. Det är viktigt
            att vi följer de grundläggande spelreglerna i svensk demokratisk
            process. Vi får se över hela lagen och inte bara titta på någon
            enstaka mening. Vi måste få en lag som håller ett antal år in
            i framtiden, också i det nya perspektivet i Europa. Den måste
            vara bra från alkoholpolitiska utgångspunkter och inte minst sett
            utifrån ungdomars möjlighet att undvika alkoholförtäring och på
            det sättet grundlägga mera sunda vanor i unga år. Då gör det ingenting
            att det tar litet tid. Det är bättre att det tar tid och vi får
            en god kvalitet på produkten, än att vi hafsar fram ett hastverk.
            Det är ingen som tjänar på det, varken
          </note>
          <note>
            Yvonne Ruwaida eller jag.
          </note>
          <note type="speaker">
            Anf. 188 YVONNE RUWAIDA (mp)
          </note>
          <note>
            Herr talman! Jag håller inte med om att det är så komplicerat
            som Leif Blomberg vill göra gällande.
          </note>
          <note>
            Det finns enkla sätt att komma åt både tobaks- och alkoholreklam.
            Att förbjuda varumärke och varunamn är ett sätt. Att införa en
            marknadsföringsavgift för dem som annonserar och de medier som
            tar in annonserna är ett annat. Det är inga svåra saker. Dessutom
            vore det bra om man införde förbud mot varumärke och varunamn
            samtidigt för både tobak och alkohol.
          </note>
          <note>
            Jag tror att det är en fördel när man skall informera om detta
            och nå ut i samhället. Då skulle man också spara pengar från vår
            ansträngda budget.
          </note>
          <note>
            Jag vet att Konsumentverket är en kontrollmyndighet. Konsumentverket
            tar emot anmälningar och kontaktar sedan berörda parter. Men det
            är anmärkningsvärt att det i dag finns myndigheter och bolag inom
            den offentliga sektorn som använder sig av annonser med alkoholreklam
            och tjänar pengar på det.
          </note>
          <note>
            Jag tycker att det är någonting som inte skall kunna förekomma
            inom den offentliga sektorn. Åtminstone där bör Konsumentverket
            informera, just därför att vi har gått med i EU och fått en större
            frihet för de olika aktörerna på marknaden. Det finns fler alkoholföretag
            som agerar på marknaden. Just därför skulle Konsumentverket behöva
            göra en insats i dagens läge.
          </note>
          <note>
            Överläggningen var härmed avslutad.
          </note>
          <note>
            33 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkanden1995/96:JuU18 och
          </note>
          <note>
            JuU23
          </note>
          <note>
            Lagutskottets betänkanden
          </note>
          <note>
            1995/96:LU11 och LU27
          </note>
          <note>
            Socialutskottets betänkande 1995/96:SoU18
          </note>
          <note>
            Trafikutskottets betänkanden 1995/96:TU19 och
          </note>
          <note>
            TU20
          </note>
          <note>
            34 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkande
          </note>
          <note>
            1995/96:KU31 Riksdagens förvaltningskontors förslag om ytterligare
            anslag på tilläggsbudget till statsbudgeten för budgetåret 1995/96
          </note>
          <note>
            Skatteutskottets betänkanden
          </note>
          <note>
            1995/96:SkU27 Inkomstskatteregler m.m. med anledning av ändrade
            bestämmelser om aktiekapitalets storlek
          </note>
          <note>
            1995/96:SkU28 Mervärdesskatt på entréavgifter till biografföreställningar
          </note>
          <note>
            1995/96:SkU30 Kontroll av yrkesmässiga vägtransporter av mineraloljeprodukter,
            alkohol och tobak
          </note>
          <note>
            Lagutskottets betänkande
          </note>
          <note>
            1995/96:LU26 Konsumentpolitiken i EU - mål och inriktning för
            det svenska arbetet
          </note>
          <note>
            Utrikesutskottets betänkande
          </note>
          <note>
            1995/96:UU22 Europa-Medelhavsavtalet mellan EU
          </note>
          <note>
            och Israel
          </note>
          <note>
            Socialförsäkringsutskottets betänkande
          </note>
          <note>
            1995/96:SfU8 Konvention mellan Sverige och Österrike om social
            trygghet
          </note>
          <note>
            Jordbruksutskottets betänkande
          </note>
          <note>
            1995/96:JoU21 Producentansvar för uttjänta bilar, m.m.
          </note>
          <note>
            Näringsutskottets betänkanden
          </note>
          <note>
            1995/96:NU23 Förstärkt tillsyn över finansiella företag
          </note>
          <note>
            1995/96:NU24 En sjätte AP-fondstyrelse m.m.
          </note>
          <note>
            35 § Anmälan om skriftliga frågor
          </note>
          <note>
            Anmäldes att följande skriftliga frågor framställts
          </note>
          <note>
            den 3 juni
          </note>
          <note>
            1995/96:497 av Lennart Klockare (s) till kommunikationsministern
          </note>
          <note>
            Transport av värnpliktiga med tåg
          </note>
          <note>
            1995/96:498 av Lennart Klockare (s) till kommunikationsministern
          </note>
          <note>
            Haparandabanan m.m.
          </note>
          <note>
            1995/96:499 av Birgitta Gidblom (s) till socialministern
          </note>
          <note>
            Hembränning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 juni.
          </note>
          <note>
            36 § Anmälan om svar på skriftliga frågor
          </note>
          <note>
            Anmäldes att följande svar på skriftliga frågor inkommit
          </note>
          <note>
            den 31 maj
          </note>
          <note>
            1995/96:462 av Margareta Sandgren (s) till arbetsmarknadsministern
          </note>
          <note>
            Funktionshindrade ungdomars möjligheter till studier
          </note>
          <note>
            den 3 juni
          </note>
          <note>
            1995/96:468 av Tuve Skånberg (kds) till utrikesministern
          </note>
          <note>
            Irans stöd till Hizbollah och Hamas
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 juni.
          </note>
          <note>
            37 § Kammaren åtskildes kl. 18.08.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 13 §
          </note>
          <note>
            anf. 42 (delvis),
          </note>
          <note>
            av tredje vice talmannen därefter t.o.m. 10 § anf. 88
          </note>
          <note>
            (delvis),
          </note>
          <note>
            av talmannen därefter t.o.m 25 § anf. 135 (delvis) och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
