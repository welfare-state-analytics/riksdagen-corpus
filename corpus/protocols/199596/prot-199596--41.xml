<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--41</head>
          <docDate when="1995-12-19">1995-12-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            Manifestation mot rasism
          </note>
          <note>
            Rinkeby kids under ledning av Eric Bibb sjöng först: "We have
            a dream".
          </note>
          <note>
            (Applåder)
          </note>
          <note>
            Rinkeby kids är en barnkör som skriver och sjunger egna sånger
            om fred och vänskap.
          </note>
          <note>
            TALMANNEN
          </note>
          <note>
            Ärade ledamöter! På Folkens Museum Etnografiska avtäcktes i fredags
            ett minnesmärke av konstnären
          </note>
          <note>
            Lenke Rothman. Minnesmärket är i form av ett utsnitt av järnvägsspåret
            i Auschwitz-Birkenau. Det var här hon själv steg av tåget, 15
            år gammal, en regnig natt
          </note>
          <note>
            1944 tillsammans med sin mor och sina sju yngre syskon. De förintades
            alla omedelbart vid ankomsten, tillsammans med tusentals andra.
            Alla, utom Lenke
          </note>
          <note>
            Rothman och en av hennes bröder.
          </note>
          <note>
            "Varje ny generation har möjligheten att välja, att inte upprepa
            föregående generationers missgärningar", lyder Lenke Rothmans
            maning till oss i dag.
          </note>
          <note>
            Detta år 1995 har varit det år då vi tvingats till många plågsamma
            minnen. Detta år 1995 är det 50 år sedan krigsslutet, men det
            är också 50 år sedan koncentrationslägrens fasor blottlades, 50
            år sedan mänsklighetens beredskap till ofattbar grymhet, ja ondska,
            blev uppenbar med iskall skärpa. Det är mänskligt att vilja glömma,
            att gömma undan vetskapen om människans mörka sidor. Men i dag
            vet vi att detta är en farlig väg.
          </note>
          <note>
            Skall vi lyckas stärka demokratins värden och respekten för de
            mänskliga rättigheterna är det nödvändigt att vi håller minnena
            levande. Vi måste alla skapa oss egna minnesmärken också för det
            ohyggliga. Det är vårt ansvar - endast så har vi möjlighet att
            med Lenke Rothmans ord "välja att inte upprepa föregående generationers
            missgärningar".
          </note>
          <note>
            Demokrati och respekt för alla människors lika värde är inte
            en gång för alla givna. De går inte utan ansträngningar i arv
            till dem som kommer efter oss.
          </note>
          <note>
            Det är värden som måste erövras och försvaras av varje ny generation.
            Vi, som har erfarenhet av en annan tid, har ett stort ansvar för
            att så sker. Vi är skyldiga våra barn och framtiden att göra mänsklighetens
            missgärningar i det förgångna levande. Det finns tecken i vår
            tid på att detta uppdrag inte tagits på tillräckligt allvar, att
            vi inte varit nog tydliga.
          </note>
          <note>
            Detta är särskilt allvarligt nu, när vi lever i en tid då många
            människor utsätts för stora påfrestningar, också i vårt land.
            Vi vet av erfarenhet från historien att demokratin i tider av
            ekonomisk kris och arbetslöshet behöver alldeles särskilt skydd.
            Det är nu viktigare än någonsin att ungdomar återfår tron på sig
            själva och sin framtid. Om inte, lämnar vi öppet för destruktiva
            strömningar, för våld, för främlingsfientlighet.
          </note>
          <note>
            Vi vet att ofred och otrygghet är många människors lott på vår
            jord. Vi har fått erfara att detta också gäller människor i vår
            alldeles omedelbara närhet, här i vårt land, som utsätts för hot
            om våld och kränkande behandling. Vi vet att det mitt ibland oss
            finns människor, också unga människor, som öppet förnekar alla
            människors lika värde och som är beredda till avskyvärda övergrepp.
          </note>
          <note>
            Vetskapen om detta lär oss att vi inte fullt ut klarat vårt uppdrag
            - att hindra ondskan att växa. Vi lär oss att vi ännu har mycket
            att uträtta. Tystnaden kan aldrig vara vårt vapen. Vår kamp sker
            genom att öppet och enat ta avstånd från alla yttringar av främlingsfientlighet,
            våld och antihumanism. Det gör vi här i dag tillsammans i stor
            enighet. Men framför allt gör vi det varje dag av vårt liv som
            förtroendevalda, som föräldrar, som föreningsaktiva, som medmänniskor.
          </note>
          <note>
            Det är vårt viktigaste uppdrag - att alltid i ord och i vår gärning
            ta avstånd från våld och rasism och försvara alla människors rätt
            till ett fritt och värdigt liv.
          </note>
          <note>
            När de som själva kan vittna om vad som en gång hände tystnar,
            är vi skyldiga att tala. Så hedrar vi minnet av dem som berövades
            livet då. Så hindrar vi att missgärningar upprepas i dag. Så skapar
            vi med
          </note>
          <note>
            Lenke Rothmans ord "en tillväxt i medmänsklighet, ett nytt spår
            för livet".
          </note>
          <note>
            (Applåder)
          </note>
          <note>
            Till slut sjöng kören "Rinkeby, världens by" och
          </note>
          <note>
            "Freedom is the colour of love".
          </note>
          <note>
            (Applåder)
          </note>
          <note>
            TALMANNEN
          </note>
          <note>
            Låt mig framföra riksdagens varma tack till Rinkeby kids, som
            hjälpte oss att göra detta till en stund av både allvar och gemenskap.
            Vi ber er ta med er våra hälsningar med önskan om en god jul och
            ett gott nytt år till era kamrater, föräldrar och vänner i
          </note>
          <note>
            "Världens by". Tack skall ni ha!
          </note>
          <note>
            1 § Ny riksdagsledamot
          </note>
          <note>
            Enligt protokoll från Riksskatteverket hade till ny riksdagsledamot
            för Västernorrlands läns valkrets fr.o.m. den 18 december 1995
            utsetts Mona Ritzén
          </note>
          <note>
            (m) efter Göran R Hedberg.
          </note>
          <note>
            2 § Avsägelse
          </note>
          <note>
            Talmannen meddelade att Mona Ritzén (m) avsagt sig uppdraget
            som ledamot av riksdagen för Västernorrlands läns valkrets.
          </note>
          <note>
            Kammaren biföll denna avsägelse.
          </note>
          <note>
            3 § Justering av protokoll
          </note>
          <note>
            Justerades protokollet för den 13 december.
          </note>
          <note>
            4 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om riksdagsarbetet
            delats ut.
          </note>
          <note>
            5 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1995/96:39
          </note>
          <note>
            Till riksdagen
          </note>
          <note>
            Beträffande interpellation 1995/96:39, framställd av Ingrid Näslund
            angående Uppehållstillstånd på humanitär grund, får jag meddela
            att jag inte kan besvara denna inom föreskrivna fyra veckor.
          </note>
          <note>
            Skälet härtill är riksdagens juluppehåll.
          </note>
          <note>
            Jag ber därför att få besvara interpellationen torsdagen den
            25 januari 1996.
          </note>
          <note>
            Stockholm den 14 december 1995
          </note>
          <note>
            Leif Blomberg
          </note>
          <note>
            6 § Beslut rörande utskottsbetänkanden som slutdebatterats den
            18 december
          </note>
          <note>
            FiU5 Ett nytt utjämningssystem för kommuner och landsting, m.m.
          </note>
          <note>
            Mom. 1 (utformningen av propositionens lagförslag)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Kammaren biföll utskottets hemställan med acklamation
          </note>
          <note>
            Mom. 2 (utgångspunkter för ett nytt utjämningssystem)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            76 för res. 2
          </note>
          <note>
            4 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 17 fp, 19 v, 16 mp, 11
          </note>
          <note>
            kds
          </note>
          <note>
            För res. 2: 73 m, 1 c, 1 fp, 1 kds
          </note>
          <note>
            Avstod: 4 fp
          </note>
          <note>
            Frånvarande: 13 s, 7 m, 4 c, 4 fp, 3 v, 2 mp, 3 kds
          </note>
          <note>
            Mom. 3 (utjämningsbidrag och utjämningsavgift)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            3. res. 4 (kds)
          </note>
          <note>
            Förberedande votering:
          </note>
          <note>
            22 för res. 3
          </note>
          <note>
            11 för res. 4
          </note>
          <note>
            284 avstod
          </note>
          <note>
            32 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            210 för utskottet
          </note>
          <note>
            21 för res. 3
          </note>
          <note>
            88 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 4 m, 23 c, 18 v, 16 mp
          </note>
          <note>
            För res. 3: 21 fp
          </note>
          <note>
            Avstod: 1 s, 70 m, 4 fp, 1 v, 12 kds
          </note>
          <note>
            Frånvarande: 11 s, 6 m, 4 c, 1 fp, 3 v, 2 mp, 3 kds
          </note>
          <note>
            Mom. 7 (ändrat system för återbetalning av mervärdesskatt till
            kommuner och landsting)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            262 för utskottet
          </note>
          <note>
            36 för res. 10
          </note>
          <note>
            12 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 59 m, 23 c, 20 fp, 11 kds
          </note>
          <note>
            För res. 10: 1 fp, 19 v, 16 mp
          </note>
          <note>
            Avstod: 8 m, 4 fp
          </note>
          <note>
            Frånvarande: 12 s, 13 m, 4 c, 1 fp, 3 v, 2 mp, 4 kds
          </note>
          <note>
            Mom. 13 (den kommunala sektorns ekonomiska utrymme)
          </note>
          <note>
            1. utskottet
          </note>
          <note>
            2. res. 15 (v)
          </note>
          <note>
            Votering:
          </note>
          <note>
            294 för utskottet
          </note>
          <note>
            19 för res. 15
          </note>
          <note>
            5 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 73 m, 23 c, 21 fp, 15 mp, 12
          </note>
          <note>
            kds
          </note>
          <note>
            För res. 15res. 15: 19 v
          </note>
          <note>
            Avstod: 1 m, 4 fp
          </note>
          <note>
            Frånvarande: 11 s, 6 m, 4 c, 1 fp, 3 v, 3 mp, 3 kds
          </note>
          <note>
            Mom. 16 (kommunal verksamhet och valfrihet)
          </note>
          <note>
            1. utskottet
          </note>
          <note>
            2. res. 19 (m, fp, kds)
          </note>
          <note>
            Votering:
          </note>
          <note>
            209 för utskottet
          </note>
          <note>
            108 för res. 19
          </note>
          <note>
            4 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 23 c, 18 v, 16 mp, 1 kds
          </note>
          <note>
            För res. 19: 75 m, 22 fp, 11 kds
          </note>
          <note>
            Avstod: 3 fp, 1 v
          </note>
          <note>
            Frånvarande: 10 s, 5 m, 4 c, 1 fp, 3 v, 2 mp, 3 kds
          </note>
          <note>
            Fanny Rizell (kds) anmälde att hon avsett att rösta nej men markerats
            ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU6 Registerbaserad folk- och bostadsräkning år
          </note>
          <note>
            2000 m.m. (prop. 1995/96:90)
          </note>
          <note>
            Mom. 1 (registerbaserad folk- och bostadsräkning år
          </note>
          <note>
            2000 m.m.)
          </note>
          <note>
            1. utskottet
          </note>
          <note>
            2. res. 1 (m, fp, mp, kds)
          </note>
          <note>
            Votering:
          </note>
          <note>
            202 för utskottet
          </note>
          <note>
            117 för res. 1
          </note>
          <note>
            1 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 10 m, 21 c, 19 v, 1 mp
          </note>
          <note>
            För res. 1: 65 m, 26 fp, 14 mp, 12 kds
          </note>
          <note>
            Avstod: 1 c
          </note>
          <note>
            Frånvarande: 10 s, 5 m, 5 c, 3 v, 3 mp, 3 kds
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            SkU15 Vissa mindre ändringar i kommunalskattelagen, m.m.
          </note>
          <note>
            Kammaren biföll utskottets hemställan.
          </note>
          <note>
            SkU16 Beskattning av utländska kapitalförsäkringar
          </note>
          <note>
            Mom. 1 (förmögenhetsbeskattning av utländska kapitalförsäkringar)
          </note>
          <note>
            1. utskottet
          </note>
          <note>
            2. res. 1 i motsvarande del (m, fp)
          </note>
          <note>
            Votering:
          </note>
          <note>
            217 för utskottet
          </note>
          <note>
            103 för res. 1
          </note>
          <note>
            2 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 23 c, 19 v, 16 mp, 11 kds
          </note>
          <note>
            För res. 1: 76 m, 26 fp, 1 kds
          </note>
          <note>
            Avstod: 2 s
          </note>
          <note>
            Frånvarande: 11 s, 4 m, 4 c, 3 v, 2 mp, 3 kds
          </note>
          <note>
            Kristina Nordström och Inger Segelström (båda s)
          </note>
          <note>
            anmälde att de avsett att rösta ja men markerats ha avstått från
            att rösta.
          </note>
          <note>
            Holger Gustafsson (kds) anmälde att han avsett att rösta ja men
            markerats ha röstat nej.
          </note>
          <note>
            Mom. 2 (kontrolluppgifter)
          </note>
          <note>
            1. utskottet
          </note>
          <note>
            2. res. 2 i motsvarande del (m, fp, kds)
          </note>
          <note>
            Votering:
          </note>
          <note>
            208 för utskottet
          </note>
          <note>
            114 för res. 2
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 23 c, 19 v, 16 mp
          </note>
          <note>
            För res. 2: 76 m, 26 fp, 12 kds
          </note>
          <note>
            Frånvarande: 11 s, 4 m, 4 c, 3 v, 2 mp, 3 kds
          </note>
          <note>
            Kristina Nordström (s) anmälde att hon avsett att rösta ja men
            markerats som frånvarande.
          </note>
          <note>
            Mom. 4 (övriga frågor)
          </note>
          <note>
            1. utskottet
          </note>
          <note>
            2. res. 4 i motsvarande del (m)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU17 Vissa punktskatte- och tullfrågor
          </note>
          <note>
            1. utskottets hemställan
          </note>
          <note>
            2. utskottets hemställan med den ändring som föranleddes av bifall
            till res. (m)
          </note>
          <note>
            Votering:
          </note>
          <note>
            243 för utskottet
          </note>
          <note>
            78 för res.
          </note>
          <note>
            2 avstod
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 22 c, 24 fp, 19 v, 16 mp, 11
          </note>
          <note>
            kds
          </note>
          <note>
            För res.: 76 m, 1 fp, 1 kds
          </note>
          <note>
            Avstod: 1 c, 1 fp
          </note>
          <note>
            Frånvarande: 10 s, 4 m, 4 c, 3 v, 2 mp, 3 kds
          </note>
          <note>
            SkU18 Skatt på naturgrus
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            245 för utskottet
          </note>
          <note>
            76 för res. 1
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c, 26 fp, 19 v, 16 mp, 12
          </note>
          <note>
            kds
          </note>
          <note>
            För res. 1: 76 m
          </note>
          <note>
            Frånvarande: 11 s, 4 m, 5 c, 3 v, 2 mp, 3 kds
          </note>
          <note>
            Mom. 4 (skattenivån)
          </note>
          <note>
            1. utskottet
          </note>
          <note>
            2. res. 3 i motsvarande del (mp)
          </note>
          <note>
            Votering:
          </note>
          <note>
            245 för utskottet
          </note>
          <note>
            16 för res. 3
          </note>
          <note>
            60 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 16 m, 22 c, 26 fp, 18 v, 12 kds
          </note>
          <note>
            För res. 3: 16 mp
          </note>
          <note>
            Avstod: 60 m
          </note>
          <note>
            Frånvarande: 10 s, 4 m, 5 c, 4 v, 2 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU19 Skatteregler med anledning av nya årsredovisningslagar,
            m.m.
          </note>
          <note>
            Mom. 2 (skattefrihet för viss utdelning från bankaktiebolag)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            245 för utskottet
          </note>
          <note>
            75 för res.
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 23 c, 26 fp, 19 v, 16 mp, 12
          </note>
          <note>
            kds
          </note>
          <note>
            För res.: 75 m
          </note>
          <note>
            Frånvarande: 12 s, 5 m, 4 c, 3 v, 2 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU21 Trädgårdsnäringen och handläggningen av energibeskattningen
          </note>
          <note>
            Kammaren biföll utskottets hemställan.
          </note>
          <note>
            JuU11 Hemlig kameraövervakning
          </note>
          <note>
            Mom. 1 (hemlig kameraövervakning)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            38 för res. 1
          </note>
          <note>
            27 för res. 2
          </note>
          <note>
            257 avstod
          </note>
          <note>
            27 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            262 för utskottet
          </note>
          <note>
            39 för res. 1
          </note>
          <note>
            21 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 75 m, 23 c, 2 v, 12 kds
          </note>
          <note>
            För res. 1: 6 fp, 17 v, 16 mp
          </note>
          <note>
            Avstod: 1 m, 20 fp
          </note>
          <note>
            Frånvarande: 11 s, 4 m, 4 c, 3 v, 2 mp, 3 kds
          </note>
          <note>
            Mom. 2 (den parlamentariska kontrollen)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            265 för utskottet
          </note>
          <note>
            58 för res. 3
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 76 m, 23 c, 3 v, 12 kds
          </note>
          <note>
            För res. 3: 26 fp, 16 v, 16 mp
          </note>
          <note>
            Frånvarande: 10 s, 4 m, 4 c, 3 v, 2 mp, 3 kds
          </note>
          <note>
            Mom. 3 (lagteknisk utformning)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            Votering:
          </note>
          <note>
            264 för utskottet
          </note>
          <note>
            59 för res. 4
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 76 m, 23 c, 1 fp, 1 v, 12 kds
          </note>
          <note>
            För res. 4: 25 fp, 18 v, 16 mp
          </note>
          <note>
            Frånvarande: 10 s, 4 m, 4 c, 3 v, 2 mp, 3 kds
          </note>
          <note>
            Mom. 4
          </note>
          <note>
            Kammaren biföll utskottets hemställan.
          </note>
          <note>
            Mom. 5 (fortsatt giltighet av 1952 års lag)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            288 för utskottet
          </note>
          <note>
            34 för res. 5
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 75 m, 23 c, 26 fp, 1 v, 12 kds
          </note>
          <note>
            För res. 5: 18 v, 16 mp
          </note>
          <note>
            Frånvarande: 10 s, 5 m, 4 c, 3 v, 2 mp, 3 kds
          </note>
          <note>
            SoU9 Spris fortsatta verksamhet
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            246 för utskottet
          </note>
          <note>
            77 för res.
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 1 m, 23 c, 26 fp, 17 v, 16 mp,
          </note>
          <note>
            12 kds
          </note>
          <note>
            För res.: 75 m, 2 v
          </note>
          <note>
            Frånvarande: 10 s, 4 m, 4 c, 3 v, 2 mp, 3 kds
          </note>
          <note>
            Mom. 2 och 3
          </note>
          <note>
            Kammaren biföll utskottets hemställan.
          </note>
          <note>
            TU8 Lag om byggande av järnväg
          </note>
          <note>
            Mom. 2 (miljökonsekvensbeskrivningar)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            305 för utskottet
          </note>
          <note>
            16 för res. 2
          </note>
          <note>
            1 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 75 m, 23 c, 26 fp, 19 v, 12 kds
          </note>
          <note>
            För res. 2: 16 mp
          </note>
          <note>
            Avstod: 1 s
          </note>
          <note>
            Frånvarande: 10 s, 5 m, 4 c, 3 v, 2 mp, 3 kds
          </note>
          <note>
            Mom. 4 (domstolsprövning av beslut om järnvägsplaner)
          </note>
          <note>
            1. utskottet
          </note>
          <note>
            2. res. 4 (m)
          </note>
          <note>
            Votering:
          </note>
          <note>
            245 för utskottet
          </note>
          <note>
            76 för res. 4
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 23 c, 26 fp, 19 v, 16 mp, 12
          </note>
          <note>
            kds
          </note>
          <note>
            För res. 4: 76 m
          </note>
          <note>
            Frånvarande: 12 s, 4 m, 4 c, 3 v, 2 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            TU9 Funktionshundrades tillgång till teletjänster
          </note>
          <note>
            Kammaren biföll utskottets hemställan.
          </note>
          <note>
            TU10 Vissa säkerhets- och miljökrav på fritidsbåtar
          </note>
          <note>
            Kammaren biföll utskottets hemställan.
          </note>
          <note>
            TU11 Vägverkets produktionsdivision
          </note>
          <note>
            Mom. 1 (Vägverkets produktionsdivision)
          </note>
          <note>
            1. utskottet
          </note>
          <note>
            2. res. 1 (m, c, fp)
          </note>
          <note>
            Votering:
          </note>
          <note>
            186 för utskottet
          </note>
          <note>
            131 för res. 1
          </note>
          <note>
            1 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 2 c, 1 fp, 19 v, 16 mp
          </note>
          <note>
            För res. 1: 76 m, 21 c, 22 fp, 12 kds
          </note>
          <note>
            Avstod: 1 fp
          </note>
          <note>
            Frånvarande: 13 s, 4 m, 4 c, 2 fp, 3 v, 2 mp, 3 kds
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslöt kl. 9.51 på förslag av talmannen att ajournera
            förhandlingarna till kl. 10.00 då statsminister Ingvar Carlsson
            skulle lämna information om
          </note>
          <note>
            Europeiska rådets möte.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 10.00.
          </note>
          <note>
            7 § Information från regeringen om
          </note>
          <note>
            Europeiska rådets möte
          </note>
          <note>
            Anf. 1 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Det europeiska rådets möte i Madrid den 15-16 december
            utgjorde avslutningen på ett mycket framgångsrikt spanskt ordförandeskap
            i den europeiska unionen. Rådet fattade en rad för Sverige och
            Europa mycket viktiga beslut, bl.a. om sysselsättningen, den europeiska
            gemensamma valutan,
          </note>
          <note>
            EU:s utvidgning och regeringskonferensen 1996.
          </note>
          <note>
            Kampen mot arbetslöshet och för ökad tillväxt och sysselsättning
            fick en central roll under toppmötet. I
          </note>
          <note>
            inledningen till toppmötesdeklarationen slås fast att det huvudsakliga
            sociala, ekonomiska och politiska målet för den europeiska unionen
            och dess medlemsstater är att skapa nya arbeten.
          </note>
          <note>
            Madridmötet har ytterligare konkretiserat och utvecklat både
            en gemensam strategi och gemensamma mål för medlemsländernas arbete.
            På fyra sidor i slutsatserna från mötet redovisas på ett detaljerat
            sätt hur detta bör ske. Man kan i texten utläsa ett tydligt genomslag
            för det nordiska synsättet på arbetsmarknadspolitiken som en del
            i den ekonomiska politiken.
          </note>
          <note>
            Satsningar på aktiv arbetsmarknadspolitik, miljö och utbildning
            lyfts fram. Dessutom redovisas höjda ambitioner vad gäller bl.a.
            ungdomars inträde på arbetsmarknaden och åtgärder för att förhindra
            långtidsarbetslöshet.
          </note>
          <note>
            Från svensk och nordisk sida drev vi i Madrid kraftfullt att
            uppföljningen av de nationella sysselsättningsprogrammen skall
            bedrivas lika effektivt som arbetet med konvergenskriterierna.
            Genom toppmötets beslut etableras nu regelbundna former för uppföljning
            av de nationella programmen. Därmed skapas ett forum där finans-
            och arbetsmarknadsministrarna löpande och gemensamt kan värdera
            hur de olika metoder som varje land valt i kampen mot arbetslösheten
            lever upp till unionens gemensamma mål för sysselsättningspolitiken.
            Detta är ett viktigt steg i strävan att gå vidare i kampen mot
            arbetslösheten.
          </note>
          <note>
            Vid Cannesmötet i juni gjordes ett genombrott i försöken att
            få gehör för att studera möjligheten att bättre samordna den ekonomiska
            politiken och strukturpolitiken i syfte att bl.a. kunna möta kommande
            lågkonjunkturer med gemensamma insatser. Från
          </note>
          <note>
            Madridmötet finns nu ett uppdrag till kommissionen att fortsätta
            arbetet på detta område. Vi kommer från regeringens sida att aktivt
            följa arbetet med den rapport som nu är beställd till toppmötet
            i december nästa år i Dublin.
          </note>
          <note>
            Den fråga som fick mest uppmärksamhet under toppmötet var EMU
            och de beslut om den gemensamma valutan som fattades. Det s.k.
            referensscenariot, dvs. tidtabell och regler för övergången till
            den gemensamma valutan, kunde i huvudsak antas. Namnet på den
            valutan blir som bekant euro.
          </note>
          <note>
            Viktiga klarlägganden om tidtabellen gjordes. Under 1996 kommer
            kommissionen att ingående studera vilka relationer som bör gälla
            mellan de länder som kommer att delta i EMU:s tredje fas och dem
            som står utanför. Förhoppningsvis kan riktlinjerna för dessa förhållanden
            fastställas senast vid halvårsskiftet 1997.
          </note>
          <note>
            Detta skulle i sin tur ge ett viktigt underlag för vårt nationella
            beslut om deltagande av denna riksdag under hösten 1997. Tidpunkten
            för beslut om vilka länder som kvalificerat sig för deltagande
            i den tredje fasen fastställdes av Madridmötet till början av
            1998, något som den svenska regeringen stödde.
          </note>
          <note>
            Jag är mycket tillfredsställd över att EU:s utvidgning av toppmötet
            slogs fast som både en politisk nödvändighet och en historisk
            möjlighet för Europa.
          </note>
          <note>
            Detta var en av den svenska regeringens viktigaste frågor inför
            Madridmötet.
          </note>
          <note>
            Vi har också varit angelägna om att förhandlingsprocessen skall
            kunna inledas samtidigt för alla kandidatländer. Också där är
            jag nöjd med resultatet.
          </note>
          <note>
            Likabehandlingen av alla ansökarländer har tydligt markerats.
            I slutsatserna från mötet sägs också att målsättningen är att
            den inledande förhandlingsfasen för samtliga länder skall kunna
            sammanfalla med den som redan bestämts för Cypern och Malta. Från
            det möte med ansökarländerna som ägde rum under toppmötets andra
            dag noterar jag att dessa var mycket nöjda med uttalandet.
          </note>
          <note>
            Det var inte avsikten att toppmötet skulle diskutera de sakfrågor
            som skall behandlas av den kommande regeringskonferensen. Den
            svenska regeringens målsättning inför Madridmötet var att få till
            stånd en samsyn kring den breda ansats inför konferensen som rapporten
            från Reflexionsgruppen ger uttryck för. Här kan jag konstatera
            en fullständig framgång för detta synsätt. Förhandssignalerna
            om att vissa länder önskade en mer insnävad dagordning bekräftades
            inte vid toppmötet.
          </note>
          <note>
            När regeringskonferensen formellt inleds i slutet av mars i Turin
            bör det vara möjligt att få till stånd en bred diskussion om hur
            unionen bör förändras för att bli bättre rustad att ta sig an
            stora frågor som sysselsättning, miljö m.m. Jag noterar också
            med glädje att vi fick gehör för vårt förslag om att information
            löpande skall lämnas under regeringskonferensens gång till EES-länderna
            inklusive Norge och Island.
          </note>
          <note>
            I de fyra viktigaste frågorna på toppmötet - sysselsättningen,
            EMU, utvidgningen och regeringskonferensen - anser jag således
            att resultatet av toppmötet var mycket tillfredsställande.
          </note>
          <note>
            Låt mig också kort kommentera några övriga beslut från mötet.
          </note>
          <note>
            På svenskt förslag innehåller slutsatserna från toppmötet ett
            särskilt avsnitt om Östersjösamarbetet.
          </note>
          <note>
            Kommissionen uppmanas att presentera en ny rapport om EU:s Östersjöstrategi
            till det regeringschefsmöte som jag inbjudit till i Visby i maj
            nästa år.
          </note>
          <note>
            Ett särskilt avsnitt om jämställdhetsarbetet återfinns i slutsatserna.
            Den här gången behövde vi inte från svensk sida särskilt insistera
            på att så skulle vara fallet, vilket jag ser som ett litet men
            betydelsefullt tecken på att frågans vikt blir mer och mer accepterad.
          </note>
          <note>
            Genom att det europeiska rådet godkände en rapport från en expertgrupp
            om narkotikafrågor har för första gången ett indirekt uttalande
            mot knarkliberalisering gjorts från högsta nivå inom EU.
          </note>
          <note>
            I viktiga utrikespolitiska frågor, bl.a. situationen i f.d. Jugoslavien
            och Ryssland, gjordes gemensamma uttalanden.
          </note>
          <note>
            Det finns också några områden där jag inte är fullt tillfredsställd
            med resultatet av toppmötet. Tyvärr ansåg sig Storbritannien ännu
            inte redo att acceptera vare sig utökad kompetens för EU-domstolen
            rörande
          </note>
          <note>
            Europolkonventionen eller EU:s handlingsprogram mot rasism och
            främlingsfientlighet. Vidare var det beklagligt att frågan om
            koldioxidskatt ännu inte ansågs redo för någon ingående diskussion.
          </note>
          <note>
            På detta mitt sista EU-toppmöte fann jag också anledning att
            väcka tanken på hur diskussionerna på toppmötena skulle kunna
            bli mer folkligt förankrade.
          </note>
          <note>
            Jag drog en parallell med de stora konferenser som FN anordnat
            om miljö, social utveckling och kvinnofrågor och pekade på den
            viktiga roll som frivilligorganisationerna spelat för att berika
            diskussionerna på dessa toppmöten. Som bekant har Marit
          </note>
          <note>
            Paulsen nyligen fört fram sådana idéer i en artikel i
          </note>
          <note>
            Dagens Nyheter. Jag framlade inte några konkreta förslag i frågan
            men noterade att idén som sådan väckte gehör hos ett par av mina
            regeringskolleger.
          </note>
          <note>
            Sammantaget anser jag att toppmötet i Madrid resulterade i slutsatser
            som vi från svensk sida har all anledning att vara nöjda med.
            I för oss centrala frågor i det europeiska samarbetet har EU visat
            besluts- och handlingskraft och angivit en tydlig färdriktning.
          </note>
          <note>
            Toppmötet ger ett gott underlag för ett fortsatt aktivt svenskt
            engagemang i EU också under 1996.
          </note>
          <note type="speaker">
            Anf. 2 LARS TOBISSON (m)
          </note>
          <note>
            Fru talman! Statsministern började med att nämna sysselsättningen
            och beskrev att Sverige där nått framsteg. Men jag har här ett
            telegram från Reuter från Madrid den 16 december. Rubriken är
            EU:s arbetslöshetsproblem förlorar sig i prat. Man säger att rekommendationerna
            är nog så klara. Man skall säkerställa stark tillväxt och reducera
            strukturella hinder, bland vilka nämns höga indirekta arbetskraftskostnader.
          </note>
          <note>
            Avslutningsvis står det, i svensk översättning:
          </note>
          <note>
            Men Sveriges statsminister Ingvar Carlsson vill att regeringar
            skall satsa mer på jobbskapande program -
          </note>
          <note>
            en uppläggning som gjorde honom något isolerad bland hans EU-kolleger.
          </note>
          <note>
            Har statsministern någon kommentar till detta?
          </note>
          <note>
            Anf. 3 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! I inledningen till slutsatserna från mötet sägs följande:
            Europeiska rådet anser att skapandet av arbetstillfällen utgör
            det främsta sociala, ekonomiska och politiska målet för den europeiska
            unionen och dess medlemsstater och uttalar sin fasta beslutsamhet
            att fortsätta att sätta in alla nödvändiga krafter för att minska
            arbetslösheten.
          </note>
          <note>
            Detta står inte bara jag bakom, utan det gör alla medlemsstater.
            Det är naturligt, eftersom jag kanske har drivit kampen mot arbetslösheten
            hårdare än någon annan. Således är jag mycket nöjd med detta.
          </note>
          <note>
            Skälet till att Reuter och jag kan ha delade meningar på den
            här punkten är väl att jag var med på mötet, medan Reuter satt
            utanför dörrarna.
          </note>
          <note type="speaker">
            Anf. 4 BERIT LÖFSTEDT (s)
          </note>
          <note>
            Fru talman! Får jag först framföra ett tack till statsministern
            för att han har rapporterat till kammaren efter Europeiska rådets
            möte. Jag tycker att det är oerhört viktigt att återrapportering
            efter viktiga möten, som Europeiska rådets möten är, sker här
            i kammaren och inte bara bakom stängda dörrar i EU-
          </note>
          <note>
            nämnden. Just att vi har offentliga redovisningar och diskussioner
            i de här frågorna är alltså oerhört angeläget för oss.
          </note>
          <note>
            Statsministern var nöjd med utfallet när det gäller diskussionerna
            om östutvidgningen. Själv anser jag att östutvidgningen är vår
            tids största utmaning. Tidningsrapporterna har varit litet varierande.
            Därför skulle jag önska ytterligare några ord om den diskussion
            som fördes och om det som kändes som ett framsteg.
          </note>
          <note>
            Anf. 5 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Vi har naturligtvis känt ett särskilt ansvar för
            att värna om de baltiska staternas intressen och om att de inte
            kommer på efterkälken. Praktiskt taget alla i denna kammare har
            varit överens om det.
          </note>
          <note>
            Det fanns inför toppmötet i Madrid en del oroande signaler om
            att några länder skulle driva linjen att tre fyra länder skulle
            plockas ut och få starta före de andra. Vi menade, enkelt uttryckt,
            att alla skall få starta från samma startlinje samtidigt. Vi hade
            långa diskussioner om detta. På den här punkten blev det dock,
            glädjande nog, total enighet.
          </note>
          <note>
            Alla länder kommer nu alltså att ha möjlighet att starta samtidigt.
            Kommissionen kommer att uttala rapporter över samtliga länder
            och lägga fram dessa så snabbt som möjligt och i god tid.
          </note>
          <note>
            Om jag får fortsätta jämförelsen med loppet vill jag säga följande.
            När sedan loppet går kommer fältet förmodligen att dela upp sig.
            En del kommer att gå snabbare i mål än andra. Det kan också tänkas
            att någon löpare bryter under loppets gång, därför att man helt
            enkelt inte klarar av det.
          </note>
          <note>
            För oss har alltså målsättningen varit att alla skall ha chans
            till lika start. Det upplever jag att vi har uppnått med toppmötet
            i Madrid. Jag upplevde också att det mottogs mycket positivt av
            ansökarländerna.
          </note>
          <note type="speaker">
            Anf. 6 BO KÖNBERG (fp)
          </note>
          <note>
            Fru talman! EU är huvudsakligen till för att klara av gränsöverskridande
            problem som inte kan klaras av av varje enskilt land. Jag har
            två frågor som rör det som statsministern tog upp.
          </note>
          <note>
            Den ena frågan rör möjligheten att få enhetliga regler i Europa
            för ett golv för koldioxidskatten. Den frågan har varit uppe till
            debatt här i kammaren för några veckor sedan och när vi hade tillfälle
            att ställa frågor till statsministern i EU-nämnden. Jag fick intrycket
            att man från regeringens sida fortfarande hoppas på att kunna
            klara den frågan utan att få möjlighet att fatta majoritetsbeslut
            om koldioxidskatter i Europa.
          </note>
          <note>
            Har statsministern efter det magra resultatet i
          </note>
          <note>
            Madrid kvar den förhoppningen eller är han beredd att ompröva
            regeringens inställning på den punkten?
          </note>
          <note>
            Den andra frågan gäller narkotikabrottsligheten i
          </note>
          <note>
            Europa. Också där fick jag häromveckan intrycket att statsministern
            hoppades på ett mycket kraftfullt uttalande från stats- och regeringscheferna
            i Madrid. Om jag hörde rätt nu landade det i ett indirekt uttalande.
          </note>
          <note>
            Jag hoppas dock att jag hörde fel. Gjorde jag det?
          </note>
          <note>
            Anf. 7 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Beträffande den första punkten som
          </note>
          <note>
            Bo Könberg tog upp och som gäller koldioxidskatten vill jag säga
            att jag är besviken. Det hade inte varit möjligt att i förberedelserna
            för konferensen komma så långt att en realdiskussion mellan statsministrarna
            blev meningsfull. Men det innebär inte att jag har gett upp i
            den frågan. Tvärtom är den viktig, och vi måste nu fortsätta arbetet
            för att, förhoppningsvis, åstadkomma en samlad och gemensam politik.
            Vi får ta sats igen inför nästa toppmöte. Jag hoppas att både
            miljöministrar och finansministrar då hjälper till med att förbereda
            frågan på ett sådant sätt att vi, när regeringscheferna träffas
            - om frågan då inte skulle vara löst - kan komma fram till en
            lösning.
          </note>
          <note>
            Det är riktigt att jag på narkotikaområdet hade hoppats att vi
            skulle komma fram till en något större tydlighet i vårt uttalande.
            Men det är nu ändå första gången som man genom att ställa sig
            bakom en rapport i alla fall indirekt tar avstånd från en knarkliberalisering.
            Bland regeringscheferna upplever jag ingenting av det som vi har
            hört från vissa parlamentsledamöter som aktivt uttalat sig för
            detta. De stämningarna finns inte från regeringsrepresentanterna,
            och det tycker jag är hoppfullt. På den punkten är jag alltså
            en grad mera optimistisk och menar att vi snabbare skall kunna
            gå vidare.
          </note>
          <note type="speaker">
            Anf. 8 BO KÖNBERG (fp)
          </note>
          <note>
            Fru talman! Det gällde kanske inte i första hand koldioxidskatten,
            utan min fråga gällde närmast regeringens inställning i den stora
            viktiga sakfrågan och om det har blivit en omprövning från regeringens
            sida när det gäller att ett golv för koldioxidskatter skall kunna
            beslutas med majoritet, utan att varje land har vetorätt. Det
            svar jag fick var väl att regeringen inte har gett upp och att
            man skall arbeta med detta. Det är i och för sig bra, men tillåt
            mig upprepa min fråga:
          </note>
          <note>
            Har man kvar samma negativa inställning till möjligheterna till
            majoritetsbeslut på denna punkt?
          </note>
          <note>
            Anf. 9 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Den frågan har jag konkret och relativt utförligt
            svarat på i EU-nämnden.
          </note>
          <note>
            Här har vi två önskemål/principer som står mot varandra. På miljöområdet
            vill vi öka möjligheten till majoritetsbeslut. Men vi vill inte,
            i varje fall inte för närvarande, utöka majoritetsbesluten när
            det gäller skatterna. Där vill vi ha vår nationella frihet. Än
            så länge står där, konstaterar jag, två önskemål mot varandra.
            Jag har sagt i EU-nämnden att vi i regeringen får fortsätta med
            att diskutera den frågan för att se hur vi kan finna pragmatiska
            lösningar. Självfallet är mitt svar detsamma här inför riksdagen.
          </note>
          <note type="speaker">
            Anf. 10 GÖRAN LENNMARKER (m)
          </note>
          <note>
            Fru talman! Vi kommer väl att minnas detta toppmöte för en sak,
            nämligen för de beslut som fattats vad gäller östutvidgningen.
            Det är utomordentligt viktiga beslut. Förhandlingar för de tio
            länder som har
          </note>
          <note>
            Europaavtal kan inledas samtidigt som förhandlingarna med Cypern
            och Malta, dvs. ett halvår efter det att regeringskonferensen
            är avslutad.
          </note>
          <note>
            Det skulle kunna innebära att de länder som är väl förberedda
            och som har reformerats såväl demokratiskt som marknadsekonomiskt
            kanske redan i början av nästa sekel skulle kunna komma in i EU.
            Jag vill fråga statsministern om det i något sammanhang nämndes
            någon form av tidtabell för detta. Jag vet att det inte står något
            om detta i kommunikén, men jag vill fråga om det i diskussionerna
            nämndes någon tidtabell för när de första central- och östeuropeiska
            länderna kan komma med. Det var också mycket viktigt att de baltiska
            länderna kom att ingå i samma grupp som övriga.
          </note>
          <note>
            Slutligen blir jag något förbryllad av statsministerns redogörelse
            för frågan om arbetslöshet. Det är väl ändå så att den frågan
            har diskuterats mycket länge inom EU och att den har haft en central
            plats på åtskilliga toppmöten? Jag tänker då inte minst på den
            vitbok som anbefallde att man skulle halvera arbetslösheten till
            sekelskiftet och på Essendeklarationerna med sina tydliga rekommendationer.
          </note>
          <note>
            Bekymret är att vissa länder har svårt att följa rekommendationerna
            och att bringa ned arbetslösheten.
          </note>
          <note>
            Det är det stora bekymret inom den europeiska unionen.
          </note>
          <note>
            Anf. 11 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Göran Lennmarker har rätt i att vi ingående diskuterade
            arbetslösheten i Essen, i Cannes och nu i Madrid. Det ser jag
            som något oerhört positivt. Bland det mest positiva med hela vårt
            EU-
          </note>
          <note>
            medlemskap är just att det har varit möjligt att få upp denna
            fråga högt på den politiska dagordningen.
          </note>
          <note>
            Någon tidtabell för när man går i mål med slutförhandlingarna,
            som Göran Lennmarkers fråga konkret gällde, angavs inte av ganska
            naturliga skäl. Jag tror inte heller att det vore bra att nu försöka
            teoretisera detta.
          </note>
          <note>
            Sedan, fru talman, vill jag bara göra en kommentar till vad Göran
            Lennmarker sade om att man kommer att minnas detta toppmöte för
            en sak: utvidgningen. Utvidgningen är naturligtvis historisk och
            viktig.
          </note>
          <note>
            Men jag vill här citera något ur Aftenposten, den stora borgerliga
            tidningen i Oslo. Rubriken lyder: EU
          </note>
          <note>
            og Sverige i siget. Vad "siget" är vet jag inte riktigt.
          </note>
          <note>
            Det får vi väl hjälpas åt med att utforska. Längre ner skriver
            Aftenposten: "- - - Sverige är i siget innen
          </note>
          <note>
            EU som et medlem som spiller på hele EU-banen og holder en høy
            profil - etter mindre enn et år på innsiden. Statsminister Ingvar
            Carlsson har fått støtte for at
          </note>
          <note>
            EU-kommisjonen skal engasjere seg i forkant av en stor østersjøkonferanse
            på Gotland i mai, han har vært med på å sikre att de baltiske
            landene ikke stilles i annen rekke som EU-søkere, og han har bidratt
            til at sysselsetting skyves høyt opp på EUs dagsorden."
          </note>
          <note>
            Jag ber medlemmarna av Nordiska rådet om ursäkt för norskan,
            men det är innehållet och inte uttalet som är det viktiga.
          </note>
          <note>
            Det visar alltså att Sverige enligt våra vänner, och ibland konkurrenter
            i Norden, Norge spelar på en stor plan och driver flera frågor.
            Min blygsamhet förbjuder mig att säga mer än så.
          </note>
          <note type="speaker">
            Anf. 12 MATS ODELL (kds)
          </note>
          <note>
            Fru talman! Nu börjar man förstå varför den norska opinionen
            är betydligt mer positivt inställd till EU
          </note>
          <note>
            än den svenska. Det beror på mediernas roll.
          </note>
          <note>
            Jag har i princip samma frågor som Bo Könberg hade för några
            veckor sedan när vi diskuterade det här i kammaren. Det handlar
            om inställningen vad gäller kampen mot den gränsöverskridande
            narkotikabrottsligheten och kampen mot den gränsöverskridande
            miljöförstöringen.
          </note>
          <note>
            Statsministern har som en framgång inregistrerat uttalandet när
            det gäller knarkliberalismen. Men jag vill fråga: Finns det fortfarande
            en process inom den svenska regeringen att röra sig i riktning
            mot vår egen kommissionär Anita Gradin, som har ansvar för just
            detta område? Skall kampen mot narkotikabrottsligheten få samma
            kraftfulla verktyg som den fria rörligheten? Skall den med andra
            ord ligga i den första pelaren?
          </note>
          <note>
            Den andra frågan kommer sig av att jag inte blev riktigt klar
            över bakgrunden till att Sverige och den svenska regeringen inte
            vill ge ökade möjligheter till att använda ekonomiska styrmedel
            när det gäller exempelvis koldioxodskatten. Jag talar alltså om
            majoritetsbeslut.
          </note>
          <note>
            Detta drabbar bara vårt eget land. Vi har ju redan dessa koldioxidskatter.
            Varför skall vi då låta Storbritannien behålla denna nationella
            självständighet?
          </note>
          <note>
            Varför skall vi slå vakt om den? Är inte detta en kontraproduktiv
            hållning?
          </note>
          <note>
            Anf. 13 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Vi vill gärna ha ökade majoritetsbeslut när det gäller
            miljöfrågor. Men vare sig man kallar det för miljöskatt eller
            för miljöavgift innebär detta, om jag förstår Mats Odell rätt,
            att vi skulle fatta majoritetsbeslut på skattepolitikens område.
            Detta har jag uppfattat att en mycket stor majoritet i denna riksdag
            avvisar. Det skulle innebära att vi avsvor oss möjligheten att
            självständigt göra vår egen budget.
          </note>
          <note>
            Det är jag inte beredd att tillstyrka.
          </note>
          <note>
            Här står alltså två intressen mot varandra, och det är möjligt
            att vi kan hitta en lösning. Jag har inför EU-
          </note>
          <note>
            nämnden sagt att vi inom regeringen får diskutera denna fråga
            vidare. Vi mottar gärna uppslag gällande hur vi kan komma förbi
            problemet. Vi har ännu inte kunnat lösa det, men vi skulle gärna
            på miljöområdet t.ex. vilja komma fram till en gemensam koldioxidskatt.
            Vi kanske också kan utvidga detta till att omfatta fler skatter
            på miljöområdet.
          </note>
          <note>
            Detta är vi intresserade av. Vi är intresserade av en fortsatt
            dialog med partierna i riksdagen på denna punkt. Alla uppslag
            är, som sagt var, välkomna.
          </note>
          <note>
            Sedan gällde det vår egen kommissionär. Vi kan ju inte, för att
            bara ta det formella, ge kommissionären uppdrag. Det är inte vår
            kommissionär formellt sett. Men Anita Gradin kommer i veckan till
            Sverige för ett besök, och jag kommer då att tala med henne om
            precis de här frågorna. Den svenska regeringens uppfattning är
            klar: Vi önskar ett ökat samarbete för att bekämpa narkotikan.
            Om det skall ske genom att man flyttar ärenden eller om det skall
            ligga kvar kan diskuteras. Det måste dock bli en effektivisering,
            och jag beklagar den brittiska regeringens motstånd mot en utbyggnad
            av Europolsamarbetet. Det skulle ha varit en åtgärd för att nå
            detta syfte. Vi arbetar dock vidare med frågan.
          </note>
          <note type="speaker">
            Anf. 14 BENGT HURTIG (v)
          </note>
          <note>
            Fru talman! Statsministern sade att uppföljningen när det gäller
            sysselsättningspolitiken i de enskilda länderna skall vara lika
            effektiv som uppföljningen när det gäller konvergenskriterierna
            för den monetära unionen. Men för konvergenskriterierna för den
            monetära unionen har det ju fastlagts väldigt precisa mål i fråga
            om inflation, budgetunderskott, statsskuld, kursstabilitet osv.
            Det är väldigt tydligt vad man avser att uppnå i konkreta siffror.
          </note>
          <note>
            Sysselsättningen däremot är en social uppgift. Jag menar dock
            att det även här går att sätta upp mål i form av siffror. Det
            gjorde ju t.ex. Jacques Delors i fråga om halveringen av arbetslösheten.
            Andra mål skulle kunna vara att ungdomar under 25 år inte skall
            behöva gå arbetslösa mer än 100 dagar, att långtidsarbetslösa
            inte skall behöva vara arbetslösa i mer än
          </note>
          <note>
            450 dagar, att större företag skall vara skyldiga att ha en praktikant
            per 50 anställda osv. Den typen av konkreta mål kan man naturligtvis
            tänka sig i ett särskilt protokoll.
          </note>
          <note>
            Förs det över huvud taget någon diskussion om att sätta upp sådana
            konkreta sociala mål när det gäller sysselsättningen?
          </note>
          <note>
            Anf. 15 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Först en allmän reflexion med anledning av Bengt
            Hurtigs fråga. Jag är förvånad över att inte alla partier mer
            aktivt har stött regeringen när det har gällt att driva sysselsättningsfrågorna
            i Europa. En del har varit direkt tveksamma, andra har varit ljumma.
            Det har ställts negativa frågor i sammanhanget, och det må väl
            vara hänt.
          </note>
          <note>
            Det är klart att man inte kan skriva in krav i fråga om en sysselsättningsunion
            som är precis parallella med kraven inom konvergensområdet. Det
            är två olika uppgifter och två olika områden. Att i fördraget
            få in, vilket vi t.ex. har föreslagit, ett särskilt kapitel om
            sysselsättningen, menar jag ger ett moraliskt stöd till de konkreta
            åtgärder som vi samtidigt vill ha. De konkreta åtgärderna består
            bl.a. av nationella sysselsättningsprogram. Det gäller också en
            mycket stor fråga, både som teoretisk modell och i det praktiska
            genomförandet, nämligen att man skall kunna samordna den ekonomiska
            politiken i alla våra länder, så att vi effektivare kan möta nästa
            lågkonjunktur. Det sker genom att vi håller efterfrågan uppe och
            stimulerar investeringar. Allt detta går naturligtvis inte att
            skriva in i ett unionsfördrag, utan man måste samtidigt driva
            dessa frågor politiskt.
          </note>
          <note>
            Jag är själv övertygad om att här finns en av de stora fördelarna
            i samarbetet i Europa. Om vi skall övertyga våra medborgare att
            bli mera positiva till
          </note>
          <note>
            Europa är denna fråga den kanske allra viktigaste att lösa. Kan
            vi visa på detta, kommer också inställningen till EU att bli mycket
            mera positiv. Det är min och regeringens ambition.
          </note>
          <note>
            För att svara konkret på Bengt Hurtigs fråga kan jag säga att
            vi i Reflexionsgruppen genom vår representant lagt fram olika
            förslag på hur man skulle kunna formulera detta mera fördragsmässigt.
            I det avseendet är jag pragmatisk. Under regeringskonferensen
            kommer vi att fortsätta att diskutera de frågorna. Jag inbjuder
            Vänsterpartiet och Bengt Hurtig att komma med konkreta förslag.
            Jag har upplevt att man från
          </note>
          <note>
            Vänsterpartiets sida har haft en litet frågande och trevande
            inställning på den punkten, och det har förvånat mig.
          </note>
          <note type="speaker">
            Anf. 16 ROY OTTOSSON (mp)
          </note>
          <note>
            Fru talman! Jag har två frågor till statsministern om hur man
            från svensk sida har drivit frågor vid mötena. Min första fråga
            gäller miljön. Det har talats om miljön några gånger nu, och det
            är bra. Ser man emellertid på konvergensprogrammet finner man
            att sysselsättningsfrågorna lyftes fram som ett tillkommande krav
            för svensk del för att vi skall klara den svenska ekonomin. Tanken
            var att sysselsättningen också måste förbättras när man klarar
            de andra konvergenskriterierna.
          </note>
          <note>
            Den andra frågan som lyftes fram var miljöfrågan.
          </note>
          <note>
            Det underliggande resonemanget gick ut på att miljöskulden inte
            skulle tillåtas öka nu när vi försöker klara av de övriga konvergenskraven.
          </note>
          <note>
            Min enkla fråga i det avseendet gäller hur regeringen har agerat
            i EU i fråga om miljöskulden. Har frågan drivits på ungefär samma
            sätt som man tydligen driver arbetslöshetsfrågan? Eller är miljöfrågan
            något som kommer i andra hand?
          </note>
          <note>
            Min andra fråga gäller en utträdesparagraf. Man för en diskussion
            om att ha regler för att få länder att lämna unionen om de inte
            följer reglerna. Men hur är det om länder bestämmer sig för att
            lämna unionen?
          </note>
          <note>
            Funderar man över att införa en utträdesparagraf så att detta
            kan ske på ett bra och välordnat sätt? Hur har svenskarna agerat
            i det fallet?
          </note>
          <note>
            Anf. 17 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! För mig är miljöfrågan i hög grad integrerad med
            frågan om sysselsättningen. Jag har sett det som både pedagogiskt
            och sakligt motiverat att driva de frågorna tillsammans, och det
            tror jag att vi skall fortsätta att göra. Sedan har miljöfrågan
            vissa speciella aspekter som har framgått när vi diskuterade miljöavgifterna.
            Svaret är således att det är två frågor som vi driver parallellt
            och som vi egentligen ser som samlat viktiga.
          </note>
          <note>
            När det gäller möjligheten till utträde vet vi i och för sig
            att ett land som vill utträda kan göra det. Det gjorde Grönland.
            Jag har inte sett som en prioriterad uppgift under det första
            året vi är medlemmar av EU
          </note>
          <note>
            att börja diskutera hur vi skall gå ur unionen. Jag anser att
            svenska folket i en folkomröstning har avgjort denna fråga. Vi
            skall vara med, och vi skall göra det bästa möjliga av medlemskapet.
            Jag använder min tid till den sista minuten i de här sammanhangen
            för att driva frågor om vad jag anser vara ett viktigt innehåll.
            Jag ägnar inte min tid åt hur vi skall gå ur det lag som vi just
            har blivit medlemmar av.
          </note>
          <note type="speaker">
            Anf. 18 ROY OTTOSSON (mp)
          </note>
          <note>
            Fru talman! Jag tyckte inte att jag fick något riktigt svar på
            frågan om miljöskulden. Poängen med en miljöskuld är att man beräknar
            den uppkomna och den tillkommande miljöskulden år från år. Det
            kan man göra i monetära termer. Sedan har man detta som en del
            i underlaget för de ekonomiska beslut som man skall fatta. Poängen
            att ha med de här resonemangen i konvergensprogrammet från svensk
            sida var naturligtvis att detta skall vara ett av de ekonomiska
            mål som vi skall klara. Då är det relevant att klara det även
            i EU-sammanhang. Jag vill naturligtvis veta hur regeringen arbetar
            med denna fråga i verkligheten.
          </note>
          <note>
            Min fråga om utträdesparagrafen var generell. Den gällde inte
            huruvida vi skall gå ur eller ej. Det är en senare fråga. Att
            man helt och hållet saknar en utträdesparagraf i en union som
            utvidgar sig så snabbt som den här är litet märkligt, och det
            måste väl ändå vara föremål för någon form av diskussion.
          </note>
          <note>
            Anf. 19 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Den senare frågan har jag redan besvarat, och jag
            har inget att tillägga.
          </note>
          <note>
            När det gäller miljöfrågorna håller jag med så långt att det
            behövs ett ytterligare starkt engagemang.
          </note>
          <note>
            Vi kan göra oerhört mycket mera på det området än vad vi gör
            i dag, både i form av teoretiska modeller av det slag som Roy
            Ottosson efterlyser och av praktiska åtgärder.
          </note>
          <note>
            Jag tror att det inte skulle gagna saken att i konvergensprogrammet
            föra in arbetsmarknads- eller miljöpolitik. Det är väsensfrämmande
            där. Jag anser de frågorna står på egna ben och att vi bör driva
            dem för sig och i särskild ordning. Även på den punkten ser jag
            fram emot ett samarbete mellan riksdagens partier och regeringen,
            både i EU-nämnden och på annat sätt. Vi är även där i hög grad
            mottagliga för konstruktiva uppslag.
          </note>
          <note type="speaker">
            Anf. 20 BARBRO JOHANSSON (mp)
          </note>
          <note>
            Fru talman! Statsministern har inför kammaren här berättat att
            kampen mot arbetslösheten och för att skapa nya arbetstillfällen
            var en huvudfråga vid Europeiska rådets möte. Min fråga gäller
            hur man har tänkt gå till väga för att skapa de här nya arbetstillfällena.
          </note>
          <note>
            Är det t.ex. meningen att urholka arbetsrätten eller att öka
            lönespridningen? Hur har man tänkt gå till väga?
          </note>
          <note>
            Anf. 21 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Det finns säkerligen sådana krafter som vill urholka
            arbetsrätten och öka lönespridningen. Det är inte den svenska
            regeringens modell. Vi har tänkt oss att gå fram på tre vägar.
          </note>
          <note>
            Den ena är att i fördraget lägga fast ett sysselsättningskapitel
            eller att på motsvarande sätt slå fast att rätten till arbete
            är en fråga som vi prioriterar högt.
          </note>
          <note>
            Den andra, som redan är på gång, är att utarbeta nationella sysselsättningsprogram
            där vi kan lära av varandra. Det skall ske en uppföljning så att
            man ser hur länderna lever upp till de program som de har lagt
            fram. Det blir alltså en press, precis som när det gäller konvergensprogrammet,
            från ländernas sida att verkligen leva upp till att åtgärder skall
            vidtas. I samband med Madridmötet pekade vi ut två områden. Det
            gäller långtidsarbetslösheten - som generellt är mycket värre
            i de övriga länderna i Europa än i Sverige - och ungdomsarbetslösheten.
          </note>
          <note>
            Den tredje är den åtgärd jag nyss angav, nämligen att vi försöker
            få till stånd en ökad samordning av den ekonomiska politiken.
            Det är sådana initiativ som jag anser är helt avgörande för om
            vi skall klara uppgiften att pressa ned arbetslösheten. Det är
            också på det området vi nu har fått ett starkt principiellt stöd
            i samband med mötet i Madrid.
          </note>
          <note type="speaker">
            Anf. 22 VIOLA FURUBJELKE (s)
          </note>
          <note>
            Fru talman! En av de frågor som kommer att bli föremål för regeringskonferensens
            beredning är frågan om VEU:s roll och dess relationer till EU.
            I debatten har det ibland påståtts att Sverige automatiskt skulle
            bli medlem av Västeuropeiska unionen, efter revideringen av Maastrichtfördraget.
          </note>
          <note>
            Min fråga till statsministern är: Kan statsministern än en gång
            dementera och tillbakavisa de här påståendena och också ge oss
            någon information om hur man har diskuterat VEU vid Madridmötet?
          </note>
          <note>
            Anf. 23 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Mitt svar till Viola Furubjelke är ett klart ja.
            Jag kan tillbakavisa sådana påståenden. Jag kan dessutom tillägga
            att ingen statsminister i något annat land har tagit upp denna
            fråga med mig och krävt att Sverige på det sättet automatiskt
            skulle bli medlem. Det har jag över huvud taget inte ens diskuterat.
          </note>
          <note>
            Jag är förvånad över att de som är motståndare till hela EU-medlemskapet
            ofta går ut och påstår att vi skulle behöva delta i saker som
            vi absolut inte behöver delta i. Vi är observatörer, och vi har
            inga andra avsikter. Vi kommer inte automatiskt att behöva bli
            medlemmar i VEU.
          </note>
          <note type="speaker">
            Anf. 24 ANNE WIBBLE (fp)
          </note>
          <note>
            Fru talman! Statsministern efterlyste tips om hur man får fram
            majoritetsbeslut om koldioxidskatt. Den frågan är oerhört viktig,
            därför att den möjliggör en skatteväxling som skulle vara väldigt
            angelägen i
          </note>
          <note>
            Sverige. Jag har ett litet tips. Jag tror att man skulle kunna
            flytta frågan om beslut om koldioxidskatt från
          </note>
          <note>
            Ekofin till miljöministrarnas råd. Det skulle då bli väsentligt
            enklare att få fram majoritetsbeslut.
          </note>
          <note>
            Det var inte det jag tänkte ställa frågan om, utan det rör den
            nya valutan, euro, som alltså har fått ett namn. Statsministern
            nämnde att toppmötet hade slagit fast en tidtabell, och min fråga
            rör hur vi skall hantera detta i Sverige.
          </note>
          <note>
            Det är väl känt att statsministern och finansministern har litet
            olika åsikter om huruvida det är bra eller inte för Sverige att
            vara med i valutaunionen. Men nu har det ju i rapporteringen från
            Madridmötet framkommit att statsministern och finansministern
            också har olika åsikter i en betydligt mindre fråga, nämligen
            när Sveriges riksdag skall få möjlighet att ta ställning till
            huruvida vi skall vara med eller inte. Jag begär inte att de i
            denna diskussion skall komma överens om huruvida det är bra eller
            inte att Sverige är med, men jag tycker att statsministern kunde
            ge ett auktoritativt besked om när Sveriges riksdag skall få ta
            ställning till frågan, om det blir på våren eller först senare,
            på hösten 1997.
          </note>
          <note>
            Anf. 25 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Först vill jag säga att finansministern och jag är
            helt överens om att Sverige som nation inte nu bör ta ställning
            till om vi skall ansöka om medlemskap eller inte, utan vi bör
            återkomma till riksdagen.
          </note>
          <note>
            Det är det avgörande, dvs. att vi inte nu bör ta ställning, att
            vi bör ha mer fakta och mer underlag, att vi bör veta vilka länder
            som kan bli medlemmar.
          </note>
          <note>
            Varför har det i diskussionen skett en viss förskjutning när
            det gäller tidpunkten för när svenska riksdagen kan behandla frågan?
            Ja, det har att göra med att vi är beroende av när man skall avgöra
            vilka länder som skall kunna bli medlemmar. I samband med mötet
            i Madrid har det skett en viss förändring.
          </note>
          <note>
            Här finns också motstående intressen, men det som vi som statsministrar
            kom fram till var att man innan det beslutet fattas bör ha så
            mycket som möjligt av det statistiska underlaget framme. Det innebär
            att man har sagt att man kommer en bit in på 1998 innan beslutet
            fattas.
          </note>
          <note>
            Vi har tidigare sagt att vi bör fatta beslut under våren, men
            jag gör nu den bedömningen att sakskäl talar för att det är klokt
            att flytta det till hösten. Jag har sagt det till journalisterna,
            även om vi inte har hunnit diskutera frågan i riksdagen. Vi har
            inte diskuterat det i regeringen, men jag kommer att rapportera
            till regeringen. Vi kommer sedan också att samråda med riksdagspartierna
            om detta. Det här är ingen partipolitisk fråga, utan det är en
            fråga där vi bör ha ett så bra underlag som möjligt. Jag har gett
            en antydan om att det kanske är klokare att skjuta detta till
            hösten, från våren, som vi tidigare har talat om. Vi får återkomma
            mera definitivt till den frågan.
          </note>
          <note type="speaker">
            Anf. 26 SONJA REMBO (m)
          </note>
          <note>
            Fru talman! Statsministern inledde sin redovisning med att tala
            just om sysselsättningen, och han framhöll som en stor svensk
            seger att man har fått in skrivningar om sysselsättningen i Madridöverenskommelsen.
            Det är bra att man är överens om att sysselsättningen är ett problem
            som behöver lösas.
          </note>
          <note>
            Det är inte svårt att få ihop den typen av skrivningar.
          </note>
          <note>
            Frågan kommer då upp hur man bär sig åt för att åstadkomma detta,
            hur de nya jobben skall skapas.
          </note>
          <note>
            Jag blir orolig när jag lyssnar på statsministern.
          </note>
          <note>
            Det skall uppenbarligen inte ske genom avregleringar på arbetsmarknaden
            eller genom en bättre lönebildning; två punkter som finns med
            i Essenprogrammet.
          </note>
          <note>
            Dem skriver statsministern inte under på. Däremot talar han om
            en ökad samordning av den ekonomiska politiken.
          </note>
          <note>
            Då vill jag fråga: Var det verkligen enighet på bred bas vid
            Madridmötet om att det är den vägen vi skall gå fram? Eller finns
            det möjligen en klyfta mellan dem som förordar den svenska socialdemokratiska
            linjen och dem som förordar ekonomisk tillväxt, avreglering och
            strukturförändringar i stället för en arbetsmarknadspolitik av
            svensk AMS-modell? Jag skulle vilja höra statsministern utveckla
            detta ytterligare. Vad består egentligen den omtalade enigheten
            av?
          </note>
          <note>
            Anf. 27 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Jag skall gärna svara på den frågan -
          </note>
          <note>
            den är i hög grad befogad.
          </note>
          <note>
            Först vill jag klara ut ett missförstånd. Jag är i hög grad för
            en bättre lönebildning i Sverige än den vi har upplevt under senare
            tid. Men jag är inte övertygad om att vi genom att öka löneskillnaderna
            kraftigt löser sysselsättningsproblemen. Jag tittar mig omkring
            i världen, i de länder som har mycket större inkomstoch löneskillnader
            än vad vi har, och där finns inte någonting som tyder på att detta
            automatiskt leder till ökad sysselsättning.
          </note>
          <note>
            Jag vill inte heller att löntagare i Europa skall betala priset
            för det här genom att deras grundläggande trygghetsfrågor urholkas.
            Vi tittar också på den frågan i Sverige, och det finns en särskild
            utredning.
          </note>
          <note>
            Det finns bland de fem punkterna från Essenmötet en punkt som
            handlar om att man också skall titta på avregleringsområdet, och
            det gör vi i och för sig också i Sverige. Hur kan vi inte minst
            få konkurrensen att fungera bättre? Hur kan upphandlingsfrågorna
            skötas så att alla får vara med och konkurrera på lika villkor?
          </note>
          <note>
            Det finns alltså fortfarande mycket att göra när det gäller regleringar
            i Europa. På jordbruksområdet skulle vi vilja göra mycket, för
            att ta ett exempel.
          </note>
          <note>
            Vi kommer ändå aldrig att kunna klara de nya jobben om vi inte
            blir bättre på den ekonomiska politikens område och om vi inte
            kan öka tillväxten i
          </note>
          <note>
            Europa. När vi kommer in på de områdena - det vill jag inte sticka
            under stol med - finns det naturligtvis skillnader. Det går inte
            att tro att den konservativa regeringen i Storbritannien tycker
            precis lika som vi i
          </note>
          <note>
            Sverige tycker i dessa frågor.
          </note>
          <note>
            Vid Madridmötet fanns det 8 socialdemokratiska statsministrar
            bland de 15. Det fanns 3 socialdemokratiska utrikesministrar,
            som satt i koalitionsregeringar. Därför vill jag säga till dem
            som har påstått att socialdemokratin är ute i Europa och att våra
            idéer inte kan få genomslag, att de naturligtvis har fel. Men
            om vi vill åstadkomma en gemensam europeisk politik måste vi resonera
            oss fram till gemensamma insatser från regeringar med litet olika
            utgångspunkter och olika ideologier.
          </note>
          <note>
            Det som har positivt förvånat mig, liksom mina kolleger, är möjligheten
            att föra en sådan dialog och att nå resultat. Jag upplever att
            alla regeringar nu är genuint oroade över arbetslösheten i Europa,
            och då är det möjligt att vi från svensk sida får ge och ta på
            olika punkter. Men sammantaget finns det nu en mycket starkare
            vilja att vidta en lång rad åtgärder mot arbetslösheten. Det tycker
            jag är positivt, och det vill jag ta fasta på.
          </note>
          <note type="speaker">
            Anf. 28 JOHAN LÖNNROTH (v)
          </note>
          <note>
            Fru talman! Jag vill först passa på att göra ett tillrättaläggande.
            Det är inte så att vi i Vänsterpartiet på något sätt är oklara
            när det gäller att ge fullt stöd åt försöken att åstadkomma ett
            ökat samarbete mot arbetslösheten i EU. Vi vill att det här samarbetet
            skall vara mellanstatligt, och vi tycker att det kan bygga på
            de principer som statsministern själv nämnde på en socialdemokratisk
            partikongress, nämligen att det är fråga om försök att lyfta upp
            en Keynesiansk politik på Europanivå.
          </note>
          <note>
            Men problemet för oss är att vi har den övertygelsen att EMU-processen
            omöjliggör detta. Det är ett uttryckligt omöjliggörande av den
            typen av ekonomisk politik. Man kan helt enkelt inte sätta upp
            konkreta mål mot arbetslösheten, därför att det blir en restpost
            när man har tagit hänsyn till de s.k. konvergenskraven.
          </note>
          <note>
            Jag vill till sist fråga statsministern följande: Vi hör här
            hur exempelvis Lars Tobisson och Sonja
          </note>
          <note>
            Rembo tolkar allmänna uttalanden om att satsa på arbetslösheten.
            Det ställer både högern och vänstern upp på i EU-sammanhang. Är
            det en riktig tolkning som jag gör, dvs. att anledningen till
            att det går att få enhällighet kring dessa mycket abstrakta och
            allmänna målformuleringarna är att man lägger in så radikalt olika
            meningar i vad man konkret skall göra mot arbetslösheten?
          </note>
          <note>
            Anf. 29 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Jag kan börja med att åberopa slutet på mitt förra
            svar till Johan Lönnroth. Jag utvecklade där ganska tydligt vad
            vi är överens om, vad som skiljer och varför det ändå är viktigt
            att kunna driva en någorlunda samlad politik i Europa.
          </note>
          <note>
            Om jag skall dramatisera det litet kan jag säga att vi inte får
            göra om 30-talets fullständigt katastrofala misstag, då Europa
            inte orkade samarbeta, som ledde till en förödelse av fullständigt
            obeskrivligt slag inte bara i Europa utan över hela världen. Det
            bör jag säga till dem som ställer de kritiska frågorna: Orkar
            ni?
          </note>
          <note>
            Kan ni ta er samman? Ja, jag samarbetar hellre, försöker övertyga
            en konservativ, kompromissar på någon punkt och gör något åt dessa
            stora problem, än att vi som under 30-talet sätter oss på var
            sin sida och börjar gräva skyttegravar. Det är en grundläggande
            inställning hos mig som socialdemokrat, och det skäms jag inte
            ett ögonblick för.
          </note>
          <note>
            Det finns fyra sidor i dokumentet, varav en hel del faktiskt
            är konkret. Det gör att jag inför Sveriges riksdag som svensk
            statsminister ärligt kan säga att jag är nöjd med dokumentet.
            Vi har kommit en bra bit på väg, men vi är inte framme vid målet.
            Vi måste fortsätta arbeta med detta. Jag och min efterträdare
            kommer även att arbeta med de konservativa eller borgerliga regeringsföreträdare
            som finns, men vi gör det också i en stor grupp av socialdemokrater
            i Europa.
          </note>
          <note>
            Trots att jag har sagt att jag inte har bestämt mig kan jag inte
            förstå dem som säger att EMU inte har några fördelar, efter det
            att Sverige och Sveriges krona utsatts av marknadskrafterna för
            våldsamma spekulationer. Räntorna har drivits upp. De boende har
            fått enorma kostnadshöjningar på grund av detta.
          </note>
          <note>
            Det är självklart att det finns stora och starka argument för
            att vi skall ha ett valutapolitiskt samarbete i
          </note>
          <note>
            Europa. Men innan jag tar slutlig ställning till detta vill jag
            veta vilken den europeiska politiken mot arbetslösheten är. Då
            är jag beredd att väga samman argumenten.
          </note>
          <note>
            Men jag förstår inte hur man kan vara så oförmögen att se fördelarna
            att man går ut och säger att EMU
          </note>
          <note>
            inte har några positiva effekter för sysselsättning och tillväxt
            och stabilitet - framför allt inte när man är ekonom.
          </note>
          <note type="speaker">
            Anf. 30 JOHAN LÖNNROTH (v)
          </note>
          <note>
            Fru talman! Jag skall försäkra statsministern att vi vänsterpartister
            delar oron för en ny 30-
          </note>
          <note>
            talsutveckling. Vi är speciellt oroliga för att ett havererat
            EMU-projekt - det kan nämligen fortfarande haverera - skall leda
            till en sådan utveckling. Det är därför det skulle ha varit så
            oerhört bra om hela
          </note>
          <note>
            EMU-processen hade tagits upp på dagordningen vid nästa års regeringskonferens.
          </note>
          <note>
            Är statsministern beredd att verka för att frågan om EMU tas
            upp, om det skulle vara så att hela detta mycket olycksaliga projekt
            skulle haverera?
          </note>
          <note>
            Anf. 31 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Johan Lönnroth avslöjar sin inställning när han säger
            "detta mycket olycksaliga projekt".
          </note>
          <note>
            Han avslöjar därmed sin inställning. Han har en förhandsinställning.
            Han vill inte pröva det sakliga innehållet, och där skiljer vi
            oss åt.
          </note>
          <note>
            Jag är i och för sig glad åt att Johan Lönnroth inledde med att
            säga att man nu var beredd att klart stödja kampen mot arbetslösheten
            i Europa. Jag utgår ifrån att det blir ett sådant klart stöd i
            fortsättningen.
          </note>
          <note>
            Regeringscheferna har inte skjutit på diskussionen om EMU. Vi
            ägnade en mycket stor del av mötet i
          </note>
          <note>
            Madrid åt den frågan, redan innan regeringskonferensen. Vi har
            lagt fast hur vi tycker att frågan skall hanteras. Det är ju från
            1999 som EMU skall träda i kraft, och därför kan vi inte skjuta
            diskussionen framför oss.
          </note>
          <note>
            Det har varit nödvändigt att sakdiskutera. Det har vi gjort.
            Vi har lagt fast procedurer. Jag menar att vi har hanterat frågan
            på ett ansvarsfullt sätt. Sedan återkommer vi till Sveriges riksdag,
            som skall fatta beslut om Sverige skall delta eller inte.
          </note>
          <note type="speaker">
            Anf. 32 BIRGIT FRIGGEBO (fp)
          </note>
          <note>
            Fru talman! Jag är mycket glad över det som statsministern har
            sagt när det gäller det historiska arbetet med östutvidgningen,
            att det nu är fastställt en tidpunkt då förhandlingarna skall
            kunna starta och att alla kan få vara med från början. Det är
            också skönt att höra att regeringens företrädare med hetta driver
            dessa frågor och tycker att det för framtiden kanske är de viktigaste
            frågorna när det gäller Europasamarbetet. EU 96-kommittén hade
            ett seminarium i går, där utrikesministern var närvarande och
            mycket engagerat talade just om denna fråga. Jag vill gratulera
            regeringen till detta. Det är ett historiskt och stort steg framåt
            som har tagits.
          </note>
          <note>
            Det finns naturligtvis andra frågor som kan upplevas som litet
            mindre, men som naturligtvis är väldigt viktiga för vanligt folk
            varje dag. Det gäller valutan.
          </note>
          <note>
            Med tanke på den diskussion som har varit skulle jag vilja fråga
            om regeringscheferna bara har fattat beslut om hur euro skall
            stavas, eller finns det också nu ett auktoritativt beslut om hur
            det skall uttalas? När vi förhoppningsvis kommer med i det gemensamma
            valutasamarbetet skall vi använda ordet varje dag. Det vore väl
            konstigt om vi i Europa inte ens skulle kunna enas om samma uttal
            av vår gemensamma valuta. Jag är nyfiken på hur diskussionen gick.
          </note>
          <note>
            Anf. 33 Statsminister INGVAR
          </note>
          <note>
            CARLSSON (s)
          </note>
          <note>
            Fru talman! Där har nog gränsen för min kapacitet nåtts. Vi lyckades
            komma överens om hur ordet skall stavas, men jag skall öppet erkänna
            att vi uttalade det något olika vid borden.
          </note>
          <note>
            Jag har tyckt att det har varit ganska naturligt att det skall
            uttalas på svenska i Sverige, men jag tror att man här och var
            ute i Europa kommer att hävda att det skall uttalas på engelska.
            På den punkten menar jag med min sedvanliga pragmatiska inställning
            att vi får försöka kompromissa oss fram till någonting. Det finns
            inget enhälligt beslut på den punkten, fru talman.
          </note>
          <note>
            Överläggningen var härmed avslutad.
          </note>
          <note>
            8 § En politik för arbete, trygghet och utveckling
          </note>
          <note>
            Föredrogs
          </note>
          <note>
            Finansutskottets betänkande 1995/96:FiU1
          </note>
          <note>
            En politik för arbete, trygghet och utveckling (prop.
          </note>
          <note>
            1995/96:25 och 1995/96:6)
          </note>
          <note type="speaker">
            Anf. 34 LARS TOBISSON (m)
          </note>
          <note>
            Fru talman! Redan i våras väckte regeringen förväntningar med
            tal om en tillväxtproposition till hösten. Under sommaren släppte
            Socialdemokraterna sedan upp flera försöksballonger, som de dock
            efter någon tid sköt ned igen. Över huvud taget verkade det vara
            trögt före i portgången. När propositionen starkt försenad anlände
            hit till riksdagen visade den sig i stort sett tom på konkreta
            förslag. Den beskrevs som en agenda, men var mest en reviderad
            kommittéberättelse med en redogörelse för sittande och planerade
            utredningar. Den var en uppgiven suck från ett socialdemokratiskt
            parti, präglat av inre splittring, avsaknad av ledarskap och en
            total brist på idéer om hur Sverige återigen skall kunna bli ett
            växande samhälle.
          </note>
          <note>
            Av de få förslag som fanns var flera dessutom direkt tillväxthämmande.
            Höjd koldioxidskatt drabbar företagen och därmed möjligheterna
            att få till stånd nya riktiga arbeten. Vidgad rätt för AP-fonden
            att köpa aktier i svenska företag är också långsiktigt tillväxtfientligt.
            Ett ökat statligt företagsägande är raka motsatsen till vad Sverige
            i dag behöver.
          </note>
          <note>
            Efter återkomsten till regeringsmakten genomförde socialdemokraterna
            raskt ett stort antal återställare.
          </note>
          <note>
            Till betydande del rörde det sig om skattehöjningar.
          </note>
          <note>
            När samtidigt konjunkturen förbättrats, har det statliga upplåningsbehovet
            minskat. Men den ekonomiska politiken har getts en utpräglat fiskal
            inriktning. Den goda konjunkturen har inte utnyttjats för att
            genomföra strukturella reformer i tillväxtfrämjande syfte. Det
            skulle ha behövts mer av avreglering och mer av offentliga utgiftsminskningar
            - så omfattande att det också blev utrymme för sänkta skatter
            på arbete, sparande och företagande. Men från sådana åtgärder
            hindras socialdemokraterna av en ideologiskt betingad motvilja.
          </note>
          <note>
            Resultatet har blivit det paradoxala att den s.k.
          </note>
          <note>
            tillväxtpropositionen förutser en gradvis avtagande tillväxt
            fram till sekelskiftet. Den räknar med att Sverige då har en strukturell
            arbetslöshet som inte understiger 10 %. Och mest anmärkningsvärt
            av allt -
          </note>
          <note>
            den förordar inga strukturella åtgärder som skulle kunna råda
            bot på problemen. Det verkar som om hela regeringen tänker ta
            time-out från arbetet på att långsiktigt säkerställa tillväxt,
            sysselsättning och utvecklingsförmåga i svensk ekonomi. Eller
            - för att använda en annan idrottsterm - är det fråga om att lämna
            walk-over i kampen mot arbetslösheten?
          </note>
          <note>
            Herr talman! Mycket tyder på att den återhämtning som inleddes
            under den borgerliga regeringsperioden kulminerar i en tillväxtpuckel
            i år. Internationellt skruvas nu förväntningarna ned. Minskad
            efterfrågan utifrån betyder mindre draghjälp för svensk export,
            till vilket även den starkare lönestegringen här hemma bidrar.
            Den lägre aktiviteten under senhösten i
          </note>
          <note>
            Sveriges ekonomi är knappast någon tillfällig svacka.
          </note>
          <note>
            Sparbankens nya s.k. inköpschefsindex visar exempelvis att industrins
            benägenhet att nyanställa personal är i avtagande och att orderingången
            från såväl hemmamarknaden som utlandet har sjunkit. Detta måste
            ofrånkomligen påverka investeringsviljan.
          </note>
          <note>
            Även konsumtionen riskerar att bli lägre än enligt regeringens
            prognos. Statistiska centralbyråns senaste undersökning av hushållens
            inköpsplaner visar att den optimism som spirat sedan sensommaren
            nu har brutits. Då är det inte troligt att det privata sparandet
            skall minska på det sätt som regeringen förutsätter.
          </note>
          <note>
            Kraftiga skattehöjningar och bidragsminskningar från årsskiftet
            och fortsatt stor arbetslöshet talar för återhållsamhet på köpsidan,
            vilket även den höga realräntan gör.
          </note>
          <note>
            Efter en kort högkonjunktur går vi nu av allt att döma mot en
            avmattning, vars djup och längd är svår att förutse. Det bådar
            inte gott för de många arbetslösa och som inte ens under uppgångsperioden
            har kunnat finna sysselsättning. Våren 1994 lovade socialdemokraterna
            att med deras politik skulle den öppna arbetslösheten komma ned
            till 5 % redan i år. Nu är den 7,2 %, och den totala arbetslösheten
            betydligt högre än så. Göran Perssons tillväxtpolitik leder således
            till stagnation och till en bestående strukturell arbetslöshet
            på 10 %.
          </note>
          <note>
            Men, herr talman, det behöver inte vara så här.
          </note>
          <note>
            Sverige skulle aldrig ha behövt falla från tredje plats i den
            internationella välfärdsligan 1970 till sjuttonde plats bland
            24 OECD-länder i dag. Framför allt behöver vi inte fortsätta att
            kana utför, även om jämförelsen utvidgas till att omfatta också
            de snabbväxande nya marknadsekonomierna i Sydostasien. För Sverige
            är ett land med stora möjligheter - möjligheter som kan tas till
            vara eller förfuskas. Det är här vi politiker kommer in. Vår uppgift
            är att se till att det finns rimliga förutsättningar för människor
            att verka i växande och lönsamma företag.
          </note>
          <note>
            När det stod klart att tillväxtpropositionen mest var en tom
            gest, där regeringen förutser sitt eget misslyckande, beslöt vi
            moderater att i partimotionen lägga ned extra möda på att belysa
            tillväxtens förutsättningar och drivkrafter. Den tid är förbi
            då politiker kunde skapa tillväxt på konstgjord väg genom att
            blåsa upp efterfrågan med finanspolitisk expansion.
          </note>
          <note>
            Nu måste politiken i stället ges en strukturell inriktning, där
            det gäller att skapa och vidmakthålla goda institutioner, som
            främjar utbudet av arbete och kapital samt stimulerar till ökad
            produktivitet. Det är viktigt med ett skattesystem och ett ränteläge,
            som gör det lönsamt att satsa framåt. Sänkta räntor förutsätter
            att skattesänkningarna motsvaras av ännu större besparingar i
            de offentliga utgifterna. För hushållens del innebär en sådan
            omställning mindre bidrag från det allmänna men större möjligheter
            att leva på sin förvärvsinkomst. Dessutom måste det löna sig att
            utbilda sig längre och arbeta mer. Avreglering och privatisering,
            liksom medlemskapet i EU, ger en effektivitetshöjande konkurrens.
            Avgörande för att förbättrad produktivitet inte skall leda till
            ökad arbetslöshet är att arbetsmarknaden blir mer flexibel.
          </note>
          <note>
            Vad budgetpolitiken beträffar efterlyser vi beslut om de ytterligare
            16 miljarder kronor i budgetförstärkningar som aviserades i kompletteringspropositionen.
            Det skulle ge konvergensprogrammet den säkerhetsmarginal som behövs.
            OECD har i sin senaste granskning av svensk ekonomi rekommenderat
            en sådan åtgärd liksom att ge den formen av utgiftsminskningar.
            Budgetpolitikens långsiktiga mål bör enligt vår mening vara jämvikt
            mellan den privata och den offentliga sektorn. Det svarar väl
            mot ett skatteuttag motsvarande genomsnittet inom EU på drygt
            40 %
          </note>
          <note>
            av bruttonationalprodukten. Om den privata sektorn tillåts växa,
            minskar behovet av offentliga insatser.
          </note>
          <note>
            Det hårda skattetryck som krävs för att finansiera en stor offentlig
            sektor medför tillsammans med generösa socialförsäkringssystem
            stora effektivitetsförluster genom att motverka arbete och sparande.
            Därmed försvagas tillväxtkraften i ekonomin, och de nya jobben
            blir färre.
          </note>
          <note>
            Men, herr talman, våra resonemang i partimotionen och våra förslag
            om exempelvis skattereduktion för hushållstjänster eller avreglering
            av arbetsrätten har inte rönt något intresse från finansutskottets
            majoritet. Det är tråkigt och beklagligt - inte så mycket för
            oss som för alla arbetslösa. Socialdemokraterna klamrar sig fast
            vid en politik, som på 40 år inte gett fler jobb i den enskilda
            sektorn. När de nu håller sig inom samma ramar och institutionella
            tänkande, blir det naturligtvis under den närmaste femårsperioden
            ingen halv miljon nya jobb. För det är bara inom den enskilda
            sektorn som de nya jobben kan komma till stånd. Socialdemokraternas
            oförmåga till nytänkande och ovilja att göra de förändringar som
            ger näringslivet tillväxtmöjligheter riskerar att permanenta dagens
            massarbetslöshet.
          </note>
          <note>
            Vi moderater kan inte tolerera en arbetslöshet av nuvarande omfattning.
            Vi är djupt oroade för dess konsekvenser, såväl ekonomiska som
            mänskliga. För att bryta den låsning som föreligger - och som
            den tomma tillväxtpropositionen inte gör det minsta för att avhjälpa
            - har vi nyligen föreslagit tillsättandet av en kommission för
            fler arbeten efter mönster av den s.k.
          </note>
          <note>
            Lindbeckkommissionen. Den skulle då bestå av välmeriterade ekonomer
            och andra vetenskapsmän utan politiska bindningar, som mer fritt
            än en konventionell statlig utredning kan analysera behovet av
            strukturreformer och formulera rekommendationer som kan ge Sverige
            ny växtkraft och fler nya riktiga jobb.
          </note>
          <note>
            Jag vill direkt fråga finansministern, var han nu är: Är regeringen
            beredd att vidta en sådan extraordinär åtgärd för att få bukt
            med arbetslösheten?
          </note>
          <note>
            Detta initiativ är något helt annat än regeringens försök att
            samordna en aktiv konjunkturpolitik i Keynes anda mellan EU:s
            medlemsstater. Det nationella sysselsättningsprogram som Sverige
            sent omsider redovisade inför det Europeiska rådets möte i Madrid
            innehåller mest traditionell AMS-politik, vars resultat knappast
            stimulerar vår omvärld till efterföljd. I en tid när alla medlemsländer
            strävar efter att nedbringa sina budgetunderskott i syfte att
            uppfylla konvergenskraven för EMU är det dessutom inte läge för
            en gemensam efterfrågestimulerande underbalansering av finanspolitiken.
            När slutkommunikén från Madridmötet talar om kampen mot arbetslösheten,
            är siktet inställt på åtgärder av det slag vi moderater efterlyser
            i de fem Essenpunkternas anda, t.ex. sänkta indirekta arbetskraftskostnader
            och en mindre stelbent arbetsrätt.Herr talman! Jag vill nu vända
            mig direkt till finansministern, som är på plats. I den första
            intervju
          </note>
          <note>
            Göran Persson gav som nykrönt kandidat till både partiledar-
            och statsministerposten klargjorde han sin uppfattning i två viktiga
            frågor som står inför sitt avgörande under mandatperioden. Han
            förklarade sig positiv till ett svenskt inträde i den europeiska
            valutaunionen EMU, och han stödde en avveckling av kärnkraften
            till år 2010. Får jag fråga finansministern:
          </note>
          <note>
            Hur skall dessa två ståndpunkter kunna förenas?
          </note>
          <note>
            I och för sig är det bra att Göran Persson uttalar sig för en
            svensk övergång till EMU:s tredje fas.
          </note>
          <note>
            Frågan inställer sig som vanligt varför inte också hans parti
            och hans regering gör det. Det skulle betyda mycket för tilltron
            till Sveriges avsikt att sanera såväl samhällsekonomi som statsfinanser
            och därmed både sänka räntan och stärka kronan.
          </note>
          <note>
            I detta sammanhang finns det också skäl att undra varför inte
            regeringen skyndsamt lägger fram förslag till att stärka Riksbankens
            oberoende. Det har i höst begärts av ett enigt riksbanksfullmäktige,
            och även denna åtgärd skulle stärka den ekonomiska politikens
            trovärdighet. Tolka nu för all del inte finansutskottets reflexmässiga
            avstyrkan av borgerliga motioner med detta syfte som ett besked
            att regeringens planer på området måste läggas på hyllan!
          </note>
          <note>
            Göran Perssons intervjusvar att kärnkraften skall vara avvecklad
            till 2010 tyder på att han inte tar uppgiften som finansminister
            på allvar. Energikommissionen har i sitt i går framlagda slutbetänkande
            dömt ut den möjligheten med hänsyn till såväl landets ekonomi
            som energiförsörjningen. Men inte heller den öppning som där ges
            för att påbörja avvecklingen under innevarande mandatperiod är
            förenlig med en ansvarsfull ekonomisk politik. Varje förtida avveckling
            kommer att tolkas som en signal att Sverige i stället för att
            reparera samhällsekonomi och statsfinanser ägnar sig åt kapitalförstöring.
            Följden blir obönhörligt att räntan stiger och kronan försvagas.
          </note>
          <note>
            En förtida avveckling medför direkt enorma merkostnader för skadestånd
            till kärnkraftsägarna och för investeringar i nya kraftverk. Elpriset
            höjs, och det drabbar oss alla, särskilt dem som arbetar i elintensiv
            industri. Indirekt träffas de som blir utan arbete därför att
            investerarna förlorar tron på Sverige. En annan negativ effekt
            är att utsläppen av koldioxid och luftföroreningar ökar. De förhoppningar
            som fanns vid folkomröstningen 1980 om att utveckla konkurrensdugliga
            förnybara energikällor har kommit på skam.
          </note>
          <note>
            Då återstår endast fossila bränslen med de miljöstörningar de
            medför.
          </note>
          <note>
            Därmed står också en förtida avveckling i strid med folkomröstningens
            resultat. Enligt texten på de segrande röstsedlarna för linje
            1 och 2 skall kärnkraften användas i avvaktan på att förnybara
            energikällor blir tillgängliga, bl.a. i syfte att minska oljeberoendet.
          </note>
          <note>
            På röstsedeln stod det också att avvecklingen skall ske i den
            takt som är möjlig med hänsyn till behovet av elektrisk kraft
            för upprätthållande av sysselsättning och välfärd. Med hänsyn
            till bristen på alternativ, landets dåliga ekonomi och den redan
            stora arbetslösheten betyder det att kärnkraftverken bör utnyttjas
            så länge det är säkerhetsmässigt försvarbart.
          </note>
          <note>
            Herr talman! Regeringens tillväxtproposition är en besvikelse
            och ett misslyckande. Där saknas de strukturgrepp som behövs för
            att vi skall få den goda tillväxt som kan ge tillräckligt många
            nya riktiga jobb.
          </note>
          <note>
            Frånvaron av nya idéer och motviljan mot att ompröva invanda
            tankemönster kanske sammanhänger med valet av Centern som stödparti.
            Det är för övrigt betecknande att Miljöpartiet, som arbetar för
            nolltillväxt och mindre arbete samt mot europeisk samverkan och
            ny teknik, inte har funnit anledning att väcka partimotion eller
            reservera sig.
          </note>
          <note>
            I den moderata motionen föreslås en rad åtgärder som är nödvändiga
            om Sverige återigen skall bli en tillväxt- och företagarnation.
            Vi är övertygade om att endast en politik som tar sin utgångspunkt
            i tron på människors skaparkraft och vilja till arbete och företagande
            kan återge Sverige ställningen som ett framträdande välfärdsland.
            Det syftet har också det initiativ till en kommission för fler
            arbeten som vi utvecklar ytterligare i anslutning till debatten
            här i dag.
          </note>
          <note>
            Samma inriktning präglar de reservationer som vi moderater har
            varit med om att foga till finansutskottets betänkande, bland
            vilka jag yrkar bifall till nr 2
          </note>
          <note>
            och nr 67.
          </note>
          <note>
            (Applåder)
          </note>
          <note type="speaker">
            Anf. 35 ANNE WIBBLE (fp)
          </note>
          <note>
            Herr talman! Det sägs ibland att svensk politik av i dag är visionslös.
            Men det gäller verkligen inte oss i
          </note>
          <note>
            Folkpartiet. I många avseenden har vi en mycket tydlig bild av
            ett annorlunda Sverige, ett Sverige som är mycket annorlunda mot
            dagens socialdemokratiska
          </note>
          <note>
            Sverige.
          </note>
          <note>
            Vi tror på ett Sverige med många fler entreprenörer och många
            fler arbetstillfällen, ett Sverige där det sprudlar av initiativ
            av olika slag - affärsmässiga, ideella, sociala och kulturella.
            Nya idéer som växer fram har den egenskapen att de leder till
            att det skapas nya resurser. Det blir ett mer positivt och öppet
            samhälle. I ett sådant samhälle kommer alla att behövas.
          </note>
          <note>
            Just därför att allas skaparkraft tas tillvara ger också ett
            sådant samhälle större möjligheter för att även människor på livets
            skuggsida kan ges ett värdigt liv.
          </note>
          <note>
            För oss i Folkpartiet är välfärdspolitik inte ett skällsord utan
            ett instrument i anständighetens och den mänskliga växtens tjänst.
          </note>
          <note>
            För att denna bild skall kunna bli verklighet krävs att alla
            politikområden samverkar och uppmuntrar enskilda människor att
            se och ta tillvara de möjligheter som finns. Den enskilde företagaren
            måste bli vår tids hjälte.
          </note>
          <note>
            Innan den här tillväxtpropositionen lades fram fanns det nog
            en hel del människor som hoppades att socialdemokratin skulle
            kunna ta till sig några synpunkter på hur man frigör de skaparkrafter
            och drivkrafter som medverkar till utveckling och framtidstro.
          </note>
          <note>
            De blev grymt besvikna.
          </note>
          <note>
            På några ställen i propositionen finns en svag antydan till nytänkande
            och insikt om att den egna återställarpolitiken nog faktiskt är
            fel, men huvudintrycket är mycket defensivt. Regeringen saknar
            en politik för en dynamisk utveckling. Innan socialdemokraterna
            har gjort upp med sina opportunistiska åsikter från oppositionstiden
            tror jag inte att de kan bli någon kraft för framtiden. Bristen
            återfaller också på deras stödpartier, Centern och Miljöpartiet.
            Resultatet är att utvecklingskraften i svensk ekonomi blir svag
            och massarbetslösheten består.
          </note>
          <note>
            Nu är 1995 snart slut. Det var det år då socialdemokraterna skulle
            sänka den öppna arbetslösheten till under 5 % enligt löften före
            valet. Verkligheten visar något helt annat, som alla är alltför
            medvetna om. Den öppna arbetslösheten är fortfarande en bra bit
            över
          </note>
          <note>
            7 %, och den totala arbetslösheten är ca 12 %. Över en halv miljon
            människor är fortfarande utan reguljärt arbete. Det är ett betydande
            svek som socialdemokraterna måste erkänna innan de kan gå vidare.
          </note>
          <note>
            Svek nummer två är lika allvarligt. Det gäller vården. Under
            oppositionstiden gick socialdemokraterna till storms mot besparingar
            inom kommuner och landsting och förespeglade de flesta att så
            skulle det minsann inte behöva bli om det bara blev en ny regering.
            Nu visar verkligheten återigen hur dessa opportunistiska löften
            har blivit totalt förbigångna. Kommunernas ekonomi har urholkats
            med många miljarder kronor, bl.a. genom avdragsgilla egenavgifter
            och utgifter som beror på den höga arbetslösheten. Allt fler människor
            oroas, och jag tror med rätta, över att inte kunna lita på att
            sjukvård, äldrevård och andra viktiga kommunala välfärdssystem
            fungerar. Det är ett mycket stort svek.
          </note>
          <note>
            Nummer tre på sveklistan gäller ersättningsnivåerna i socialförsäkringarna.
            Många minns hur rasande socialdemokraterna var när de sänktes
            från 90 % till
          </note>
          <note>
            80 %. Ingen kunde väl drömma om att socialdemokraterna själva
            skulle sänka nivån ytterligare till 75 %.
          </note>
          <note>
            Verkligheten visar återigen att vallöften är inget värda när
            socialdemokraterna väl har kommit i regeringsställning.
          </note>
          <note>
            Man kan fortsätta så här. Detta är verkligen ingen uppbygglig
            lista. Det är inte konstigt att många människor vänder från politiken
            och känner allt större vanmakt och främlingskap inför de beslut
            som fattas i den här kammaren. Jag är mycket oroad över att detta
            faktiskt medverkar till den sociala oro som vi ser i samhället
            omkring oss, det våld den främlingsfientlighet och den intolerans
            som syns. Kammaren kan visserligen delta i enhälliga manifestationer
            mot detta, men det måste också fattas konkreta beslut som stödjer
            den tolerans och gemenskap som förutsätts för att skapa ett socialt
            homogent samhälle. Vi har nu t.o.m.
          </note>
          <note>
            sett mycket avskräckande tendenser till nynazism.
          </note>
          <note>
            Ingvar Carlsson och Göran Persson brukar ju berömma sig av att
            ha återtagit makten - från marknaden åter till politikerna, säger
            man. Jag menar att socialdemokraterna i själva verket genom dessa
            svikna vallöften och den opportunistiska politik som de tidigare
            bedrev har medverkat till att fördjupa den politiska krisen och
            till att öka klyftorna mellan politiker och medborgare. Statsministerkandidaten
            Persson har tyvärr förvärrat detta problem genom uttalanden som
            uppenbarligen inte har varit sanna. Det är svårt att se hur någon
            skall kunna lita på att Persson menar vad han säger i fortsättningen.
          </note>
          <note>
            Nåväl, efter allt detta ris vill jag ändå erkänna att
          </note>
          <note>
            Göran Persson har varit duktig på ett område. Men det är en duktighet
            med stora svarta sorgkanter. Det gäller budgetsaneringen. Den
            har förvisso angripits med kraft, men kraften har varit urskillningslös,
            så att åtgärderna har försämrat möjligheterna att bekämpa massarbetslösheten
            och har medverkat till att jobben har blivit färre än vad de skulle
            behöva bli. Den rasande takten i skattehöjningarna och de många
            återställarna på arbetsmarknaden har slagit väldigt hårt mot nyföretagandet
            och expansionslusten i framför allt de små och medelstora företagen.
          </note>
          <note>
            Sådana här höjda skatter ger nog pengar på kort sikt, men de
            permanentar samtidigt massarbetslösheten, och därmed permanentar
            de höga utgifter för arbetslöshet och olika bidrag, helt frånsett
            de negativa sociala effekterna. Göran Persson har visat sig vara
            kameral i kubik, utan förmåga att i sin budgetpolitik ta minsta
            hänsyn till företagandets villkor. Det märks oerhört tydligt i
            den ganska dåliga proposition och i det lika dåliga betänkande
            som dagens debatt gäller.
          </note>
          <note>
            Ett av de mest uppenbara exemplen på denna kamerala inställning
            är beslutet att företagare skall betala moms till staten innan
            de ens har fått betalt av sina kunder. Det är som om vanliga löntagare
            skulle betala inkomstskatt till staten innan de har fått några
            inkomster. Jag undrar om det inte skulle bli ganska mycket av
            uppror, om något sådant skulle föreslås, men när det gäller företagare
            går det enligt socialdemokraterna tydligen an ändå.
          </note>
          <note>
            Verkligheten visar också att dålig politik ger dåliga resultat.
            Jag har redan nämnt massarbetslösheten.
          </note>
          <note>
            Dessutom minskar nu nyföretagandet tyvärr ganska kraftigt. Det
            minskade med nästan 15 % under första halvåret. Nyligen kom siffror
            även för tredje kvartalet, som visar att nyföretagandet har fortsatt
            att minska. Alla jämförelser är här gjorda med förra året.
          </note>
          <note>
            Detta är dåligt i sig, och det är ju rent förödande med tanke
            på alla de nya företag som vi skulle behöva i Sverige för att
            få fart på utvecklingskraft, för att knäcka massarbetslösheten
            och för att få en stabil bas för vård och omsorg. Sverige har
            redan från början ovanligt få egenföretagare, och antalet har
            sedan 1950
          </note>
          <note>
            minskat från ungefär 20 % till bara 7 %. Nu minskar det alltså
            ännu mer. Det är ett kvitto på socialdemokraternas misslyckande.
          </note>
          <note>
            Herr talman! Jag nämnde att propositionen är ganska intetsägande
            och rent av dålig. Finansutskottets betänkande nr 1 är tyvärr
            lika dåligt. På en punkt tycker jag faktiskt att det är sämre,
            och det gäller
          </note>
          <note>
            Riksbankens ställning.
          </note>
          <note>
            Riksbanksfullmäktige har avlåtit en skrivelse till utskottet
            och enhälligt föreslagit att utskottet skulle begära ett förslag
            från regeringen om ändrad lagstiftning för att stärka bankens
            självständighet inklusive att få inskrivet ett mål i Riksbankslagen
            om att värna penningvärdet.
          </note>
          <note>
            I propositionen andas regeringen en positiv inställning till
            det här, och Göran Persson har i en interpellationsdebatt med
            mig svarat ja på frågan om han är beredd att föreslå ett sådant
            lagstiftat prisstabilitetsmål. Jag utgår tills vidare från att
            detta ja är ett ja och inte skall tolkas som ett nej.
          </note>
          <note>
            Men finansutskottets socialdemokrater och centerpartister vågar
            inte eller vill inte ha någon åsikt alls i denna fråga. Nu är
            det ju nära två veckor sedan betänkandet justerades i utskottet,
            och omsvängningen inom socialdemokratin kan ibland gå fort. Jag
            vill därför fråga majoritetens talesman Arne Kjörnsberg om han
            vågar säga vad han tycker: Skall Riksbanken få ett i Riksbankslagen
            preciserat mål att värna penningvärdet? Det räcker med ett ja
            eller ett nej.
          </note>
          <note>
            Herr talman! Verkligheten är nog den svåraste fienden för regeringen
            och dess samarbetspartner. Jag tycker att många inom deras led
            går så långt att de förnekar verkligheten och förordar en politik
            som inte går att genomföra. Det finns några väldigt slående och
            enkla fakta som mycket väl beskriver verkligheten.
          </note>
          <note>
            År 1970 var Sverige det tredje rikaste landet i världen. Därefter
            har vi successivt halkat efter, och nu är vi ungefär nr 17. En
            lång rad länder - Italien, Norge och många andra - har gått om
            Sverige i fråga om välstånd. Av detta tycker jag att man skall
            dra i huvudsak en enda slutsats: Den politik som fördes under
          </note>
          <note>
            70- och 80-talen var fel. Den ledde till att vi blev relativt
            sett fattigare.
          </note>
          <note>
            En politik för framtiden, som innebär att vi skall kunna bli
            relativt sett mera välmående i Sverige, måste alltså vara annorlunda.
            Om den gamla politiken var fel, är ju en politik som skall vara
            bättre för framtiden med nödvändighet annorlunda. Jag tycker att
          </note>
          <note>
            Göran Persson borde ägna sin icke alls obetydliga pedagogiska
            talang åt att sprida denna insikt, att den gamla sortens politik
            gav ett dåligt resultat och att vi därför nu måste ändra på den.
            I stället har han nu sedan han blev partiledarkandidat börjat
            prata om att gå tillbaka till välfärdssamhället - observera ordvalet
          </note>
          <note>
            "tillbaka" - och om att facket inte längre är ett särintresse
            bland andra; en offensiv formulering. Nu skall det i stället handla
            om fördjupat fackligtpolitiskt samarbete och om att avveckla kärnkraften
            till 2010. Det vore förödande om han menar vad han säger.
          </note>
          <note>
            I valrörelsen 1994 ställdes i rubriken till en artikel i Dagens
            Nyheter följande fråga: "Kan man lita på att socialdemokraterna
            ljuger?" Vad är det för sorts demokrati i Sverige när sådana frågor
            måste tas på allvar?
          </note>
          <note>
            Jag vet inte om det är meningsfullt att fråga Göran
          </note>
          <note>
            Persson, men jag vill ändå ställa följande fråga: Är
          </note>
          <note>
            Göran Persson beredd att förstöra sin budgetsanering och öka
            arbetslösheten genom en förtida avveckling av kärnkraften?
          </note>
          <note>
            Sverige ligger, som jag nämnde, numera under genomsnittet i välstånd.
            Vi har högre total arbetslöshet än EU. Den svenska ekonomins långsiktiga
            utvecklingskraft har försvagats mycket kraftigt, och i regeringens
            prognoser blir produktionsökningen mindre och mindre för varje
            år som går. Socialdemokraterna hoppas nu att det skall bli bättre.
            Utskottet skriver i betänkandet att det är en "självklarhet att
            ytterligare åtgärder skall vidtas för att minska arbetslösheten".
            Jag vill fråga Arne Kjörnsberg: Vad är det där för hemliga recept
            och hemliga åtgärder? Varför genomförs de inte genast, om man
            nu ser det som så självklart att de leder till flera jobb?
          </note>
          <note>
            Jag utgår från att det inte kan vara den s.k. sysselsättningsunionen
            i EU-politiken som regeringen hoppas på - de förslagen handlar
            ju, som Ingvar Carlsson var mycket tydlig om här alldeles nyss,
            om en samordnad konjunkturpolitik och mera efterfrågan. Det hjälper
            ju inte vare sig mot svag utvecklingskraft eller en strukturell
            arbetslöshet. Även om man har aldrig så mycket tilltro till en
            sådan samordnad europeisk konjunkturpolitik, hjälper det inte
            mot den strukturella arbetslösheten, som enligt regeringens proposition
            är 10 % i Sverige - 10 %!
          </note>
          <note>
            Om socialdemokraterna har några andra recept i någon byrålåda,
            tycker jag alltså att det vore naturligt att de tog fram dem.
          </note>
          <note>
            Om konjunkturen svänger mer än vad regeringen tror, blir bristen
            på säkerhetsmarginaler i budgetpolitiken väldigt uppenbar. Vi
            har tagit upp detta i Folkpartiets motioner. Det beskrivs också
            i några av reservationerna. Jag skulle vilja fråga Arne Kjörnsberg
            även där om han, och för all del även Göran Persson, tycker att
            det är angeläget att minska budgetens konjunkturkänslighet. Vad
            tänker man i så fall göra?
          </note>
          <note>
            Låt mig till slut, herr talman, göra något som jag ytterst sällan
            gör, nämligen att citera Birger Schlaug.
          </note>
          <note>
            Han har sagt så här: Vi - det är då Miljöpartiet - har ställt
            upp på tillväxtpropositionen för vi har stuvat om den så att den
            inte heter tillväxt och inte leder till tillväxt.
          </note>
          <note>
            Det är faktiskt en sanning med mycket stort S.
          </note>
          <note>
            Folkpartiet har däremot en mycket bra politik för en mera positiv
            dynamisk utveckling. Därmed kan vi också knäcka massarbetslöshet
            och skapa en stabil bas för välfärden. Det rör ett antal områden.
            Det rör skattepolitik. I dag får två tredjedelar av alla människor
            i Sverige sin inkomst från den offentliga sektorn.
          </note>
          <note>
            De offentliga transfereringarna är alltså större än den privata
            lönesumman. Det är uppenbart orimligt. Både skatter och utgifter
            måste minskas. Arbetsmarknden måste bli mindre stel. Vi behöver
            ett betydande mått av mer konkurrens. Några av dessa områden,
            herr talman, kommer att vidareutvecklas i senare debattinlägg.
          </note>
          <note>
            För tids vinnande yrkar jag bifall till endast ett fåtal av reservationerna.
            nämligen reservationerna 2,
          </note>
          <note>
            10, 14 och 64 - den senare faktiskt i opposition mot en sällsynt
            dålig socialdemokratisk fördelningspolitik, nämligen slopade barntillägget
            i svux och svuxa.
          </note>
          <note>
            (Applåder)
          </note>
          <note type="speaker">
            Anf. 36 JOHAN LÖNNROTH (v)
          </note>
          <note>
            Herr talman! Jag skall börja med att yrka bifall till reservationerna
            3, 11, 39 och 46.
          </note>
          <note>
            Den som är i skuld är icke fri. Det har vi hört ett antal gånger.
            Det är ett uttalande som vi vänsterpartister helhjärtat instämmer
            i. Det var också därför som vi ställde upp på den helt dominerande
            delen av det saneringsprogram som regeringen presenterade förra
            hösten.
          </note>
          <note>
            Inte heller en arbetslös är fri, speciellt inte om den arbetslöse
            har fått ersättningsnivån sänkt till 75 %.
          </note>
          <note>
            Det kommer att bli många ofria arbetslösa med den förändringen.
          </note>
          <note>
            Vi har fått höra regeringsföreträdare säga till oss vänsterpartister
            att vi inte höll måttet. Vi svajade, vi klarade inte av när det
            började bli tuffa tag. Det kan vara riktigt att gränsen gick där
            vi kom till frågan om att sänka ersättningsnivåerna till 75 %.
            Det klarade inte vi. Vi tror att det var fel att sänka nivåerna.
          </note>
          <note>
            Ingvar Carlsson sade för en stund sedan från talarstolen att
            Vänsterpartiet svajade i fråga om sysselsättningen på EU-nivå,
            programmet för sysselsättningen. Jag skall inte upprepa vad jag
            sade i det korta meningsutbytet med Ingvar Carlsson.
          </note>
          <note>
            Jag skall ändå försöka ytterligare förklara varför vi säger ja
            till gemensamma åtgärder för att få ned arbetslösheten men varför
            vi anser att detta är helt och hållet oförenligt med strävan till
            svenskt medlemskap i EMU.
          </note>
          <note>
            Man skulle kunna använda detta med ofriheten i ytterligare en
            sentens, nämligen: Den som vill vara med i EMU är inte fri. Den
            politiker som vill vara med i EMU är inte fri i den meningen att
            man då inte kan bedriva vissa typer av ekonomisk politik. Då är
            man konstitutionellt förbjuden att bedriva en aktiv s.k.
          </note>
          <note>
            keynesiansk politik för att få ned arbetslösheten. Det är själva
            grundpoängen i EMU. Det är fråga om en disciplinering att inte
            bedriva aktiv politik mot arbetslösheten. Arbetslösheten blir
            en restpost. Man får se vad den blir när man har uppfyllt de olika
            konvergenskraven.
          </note>
          <note>
            Några har också uttryckt det som så att förutsättningen för att
            det gemensamma valutaområdet skall fungera är att en svensk skogsarbetare
            är beredd att med omedelbar verkan ta jobb på en spansk vingård.
          </note>
          <note>
            Det är i och för sig ett drömsamhälle för oss alla, om vi hade
            uppnått den graden av rörlighet att det var lätt för en svensk
            skogsarbetare att flytta och ta jobb på en spansk vingård. Jag
            kanske i och för sig inte ser något fel i det, men verkligheten
            är inte sådan. Det är en oerhört lång process i så fall om vi
            någonsin skall komma till den situationen. Som det hela är utformat
            i dag är EMU-processen en katastrofal historia. Det är någonting
            som verkligen kan driva upp massarbetslösheten till ännu högre
            nivåer. Därför är vi emot inte bara EMU-processen utan också de
            åtgärder som man nu börjar diskutera på förslag av bl.a. riksbanksfullmäktige
            om att anpassa svensk lagstiftning på penningpolitikens område
            till ett kommande EMU-
          </note>
          <note>
            medlemskap.
          </note>
          <note>
            Jag har en liten undran som kanske Arne Kjörnsberg eller Göran
            Persson kan reda ut. Det är riksbanksfullmäktige med Kjell-Olof
            Feldt i spetsen som kommer med det här förslaget. Såvitt jag förstår
            är riksbanksfullmäktige skyldiga att ha överläggningar med regeringen
            innan de kommer med ett sådant förslag. Man måste alltså ha diskuterat
            detta med regeringen. Ändå är det inte regeringen utan riksbanksfullmäktige
            som lägger fram förslaget. Hur kommer detta sig? Är det konspirationsteoretiskt
            att anta att det är en försöksballong från Kjell-Olof Feldt, som
            ändå är en känd förespråkare för den här typen av politik? Sedan
            får man se vad opinionen säger.
          </note>
          <note>
            Vidare vill jag vända mig till Roy Ottosson. Jag medger att jag
            är litet undrande över Miljöpartiets uppställning bakom propositionen
            och konvergensprogrammet. Det innebär, såvitt jag förstår, att
            ni i grunden måste ha accepterat själva EMU-processen.
          </note>
          <note>
            Även om ni naturligtvis framställer er själva som det mest militanta
            anti-EU-partiet i riksdagen, har ni i praktiken ställt upp på
            den svenska EMU-processen.
          </note>
          <note>
            Är det inte så?
          </note>
          <note>
            Den andra frågan till Roy Ottosson är: Vad är det ni konkret
            har åstadkommit för förändringar i regeringens politik? Jag menar
            inte de allmänna gröna uttalandena från Göran Persson, utan jag
            menar alltså konkret. Vad är det för förslag som ni har ändrat
            på i propositionen?
          </note>
          <note>
            Vi har nyligen fått en undersökning från LO över inkomsklyftorna
            i Sverige. Man visar i den här rapporten att realinkomsterna efter
            skatt ökade mellan åren 1980 och 1993 för en heltidsarbetande
            med i genomsnitt 11 %. Det omfattar alltså 13 år. Däremot har
            de 100 000 med de högsta inkomsterna ökat sin realinkomst efter
            skatt med 61 % under samma period.
          </note>
          <note>
            Om man sedan väljer ut de 5 000 personer som har högst inkomster
            - den verkliga överklassen om vi vill kalla dem för det - ser
            man att de har ökat sin realinkomst med 106 %.
          </note>
          <note>
            Under samma period har det samlade aktievärdet i
          </note>
          <note>
            Sverige stigit med realt 440 %. Detta är huvudförklaringen till
            de ökade förmögenhetsklyftorna.
          </note>
          <note>
            Jag vågar med mycket stor bestämdhet påstå att det som hände
            under 1994 och det som nu händer
          </note>
          <note>
            1995-98, delvis på grund av det saneringsprogram som håller på
            att genomföras, inte kommer att förändra denna bild, åtminstone
            inte i positiv riktning. Det är ett faktum som med kraft slås
            fast i den här LO-
          </note>
          <note>
            rapporten, att klassklyftorna i Sverige har ökat.
          </note>
          <note>
            Jag kan inte förstå varför det då inte skulle vara möjligt att
            sanera den offentliga ekonomin på ett rättvisare sätt, så att
            man åtminstone något försöker minska dessa kraftigt ökade klassklyftor.
          </note>
          <note>
            Jag skulle vilja vända mig till Lars Tobisson, som ju brukar
            betecknas som Moderaternas ekonomiskt sakkunnige talesperson,
            för att höra hans kommentar till de här siffrorna. Det här måste
            väl vara helt i enlighet med den moderata ekonomiska filosofin?
            De dynamiska krafterna späs på. Ökade inkomstklyftor ger incitament.
            Marginalskatterna sänktes som moderaterna ville. Man har nu visat
            att skattereformen ledde till att höginkomsttagarna fick sänkta
            skatter.
          </note>
          <note>
            Detta måste väl vara precis som Lars Tobisson ville ha det. Varför
            klagar han? Utvecklingen går ju i moderat riktning.
          </note>
          <note>
            Jag vågar faktiskt tro att Lars Tobisson inte begriper det här.
            Jag tror inte att han begriper hur marknaden fungerar. Han har
            inte förstått att marknaden behöver kunder. Det är en gammal och
            god sanning att marknaden är mera effektiv om fördelningen är
            jämnare. Jämlikheten är produktiv och befrämjar marknadens effektivitet.
            Det har Lars Tobisson och
          </note>
          <note>
            Moderaterna aldrig begripit.
          </note>
          <note>
            Det vore i för sig också mycket intressant att höra
          </note>
          <note>
            Anne Wibble analysera skattereformen så här i efterhand. Är Anne
            Wibble nöjd med skattereformen?
          </note>
          <note>
            Gick det bra? Eller är det kanske dags att överväga ett annat
            skattesystem?
          </note>
          <note>
            Till sist vill jag vända mig till Arne Kjörnsberg och Göran Persson.
            Jag anser att vi - ni socialdemokrater och vi vänsterpartister
            - har två stora motståndare. Den ena motståndaren är arbetslösheten
            - den är allra viktigast. Den andra motståndaren är högern.
          </note>
          <note>
            Vi vänsterpartister är mycket nöjda med de överenskommelser vi
            gjorde med Socialdemokraterna i höstas. Det är klart att det fanns
            många frågor där vi fick ge efter och backa. Men socialdemokraterna
            har följt de överenskommelser vi gjorde. Vi har ingenting att
            klaga över i det fallet.
          </note>
          <note>
            Det är inte heller så att vi väntade oss något tack.
          </note>
          <note>
            Vid förra årsskiftet skrev Olof Johansson: Vänta er inget tack!
            Jag frågar nu Olof Johansson: Väntar ni er något tack, när samarbetet
            med Socialdemokraterna förr eller senare - jag tror faktiskt att
            det kommer att göra det - spricker?
          </note>
          <note>
            Efter de senaste åren måste jag ändå säga att jag är ganska optimistisk.
            Vi vänsterpartister är visserligen inte nöjda med den här situationen,
            att Socialdemokraterna nu har valt att samarbeta med Centerpartiet
            och inte med oss. Men jag har ägnat mig åt att läsa en del gamla
            protokoll. Jag har läst vad Göran Persson sade våren 1994 i de
            ekonomiska debatterna med
          </note>
          <note>
            Anne Wibble, och jag har läst vad han sade hösten
          </note>
          <note>
            1994. Vad som har hänt i år har vi ju sett. Av detta drar jag
            slutsatsen att man aldrig skall vara säker på vad som händer i
            framtiden. Därför vågar jag tro att det kommer att ändra sig igen.
            Jag vågar slå vad med
          </note>
          <note>
            Arne Kjörnsberg eller Göran Persson, vem som nu vågar anta utmaningen,
            att ni på er kongress i mars kommer att besluta att nivån i a-kassan
            skall höjas.
          </note>
          <note>
            Vågar ni ställa upp?
          </note>
          <note>
            Ni socialdemokrater måste nämligen inse att varken Socialdemokraterna
            eller Vänsterpartiet kan gå till val på frågan om slopande av
            värnskatten, samtidigt som nivån i a-kassan tillåts ligga kvar
            på 75 %.
          </note>
          <note>
            Föreställ er själva den valrörelsen. Det kan inte vara rimligt.
          </note>
          <note>
            Ni vet var ni har oss. Vi sitter faktiskt kvar här i kammaren.
            Ni är välkomna att knacka på när ni vill.
          </note>
          <note>
            Vi anser att ni i ett antal frågor har följt en helt felaktig
            linje. Men, som sagt, verkligheten kan ändra sig.
          </note>
          <note>
            Ni är välkomna tillbaka. Jag tror att den majoritet av svenska
            folket som röstade fram en vänstermajoritet i den här kammaren
            fortfarande väntar sig att politiken som bedrivs i det här landet
            skall präglas av den vänstermajoriteten.
          </note>
          <note>
            Anf. 37 LARS TOBISSON (m) replik
          </note>
          <note>
            Herr talman! Jag är onekligen ganska överraskad av att Johan
            Lönnroth ger sig till att undervisa mig i hur marknaden fungerar.
            Jag kan konstatera att Johan
          </note>
          <note>
            Lönnroth är helt fixerad vid efterfrågesidan i ekonomin. Han
            talar som om inflation vore något välsignelsebringande. Jag tycker
            verkligen att vi med vår erfarenheter i Sverige har kommit bort
            från sådana funderingar.
          </note>
          <note>
            Jag vill också säga till Johan Lönnroth att Moderaterna inte
            stod bakom den stora skatteomläggningen.
          </note>
          <note>
            Vi var för att marginalskatterna sänktes, och det var bra att
            så skedde. Men problemet var att man inte gjorde något åt det
            hårda skattetrycket. Det fick dröja tills den borgerliga regeringen
            tillträdde. Vi tog under vår tid ned skattetrycket flera procentenheter.
          </note>
          <note>
            Det har nu vänts till sin motsats. Därmed ser vi också att den
            återhämtning som inleddes under den borgerliga regeringstiden
            nu är på väg att stanna av.
          </note>
          <note>
            Vi står nu med den mycket omfattande arbetslöshet som är resultatet
            av en lössläppt expansionspolitik på den offentliga sektorns område
            - en politik som Johan
          </note>
          <note>
            Lönnroth klänger sig fast vid. Jag menar att det inte är möjligt
            att ställa upp på sådana tankegångar som
          </note>
          <note>
            Johan Lönnroth kommer med. Jag tror att hans inlägg mest var
            avsett att provocera och skaffa honom litet mer tid för att utveckla
            en politik som är förlegad och inte kommer att hålla.
          </note>
          <note>
            Anf. 38 JOHAN LÖNNROTH (v) replik
          </note>
          <note>
            Herr talman! Ja, Lars Tobisson, det där jag sade om marknaden
            kanske lät litet skolmästaraktigt.
          </note>
          <note>
            Men det är ju så att jag kan luta mig mot en stark, teoretisk
            tradition. Jag kan börja med vår egen Knut
          </note>
          <note>
            Wicksell som mycket vältaligt utvecklade varför det är så att
            en väl fungerande marknadsekonomi behöver ett progressivt skattesystem
            som omfördelar både inkomster och förmögenhet. Är det något som
            en ohämmad marknadsekonomi inte klarar så är det just detta.
          </note>
          <note>
            Ni moderater har i praktisk handling tydligt visat att ni inte
            har förstått att företagen också behöver kunder för att fungera.
            De skatteförändringar som ni ägnade er åt gjorde ju att människor
            med höga inkomster till mycket stor del lade pengarna på hög och
            använde dem för spekulation. De människorna fick ökade inkomster.
            De som tvingades handla med pengarna fick sänkta inkomster.
          </note>
          <note>
            Angående skattereformen vill jag bara säga att om ni hade fått
            som ni hade velat, Lars Tobisson, hade underfinansieringen varit
            ännu större och marginalskattesänkningarna för höginkomsttagarna
            ännu större. Det hade varit rena katastrofen.
          </note>
          <note>
            Anf. 39 LARS TOBISSON (m) replik
          </note>
          <note>
            Herr talman! Det är väl känt att när vi föreslår skattesänkningar,
            föreslår vi också utgiftsminskningar som är större än dem som
            skattesänkningarna omfattar, och detta för att få en bättre struktur
            på svensk ekonomi. Det är inte någonting som Johan Lönnroth bara
            kan stå här och breda ut sig över och trolla bort.
          </note>
          <note>
            Anf. 40 JOHAN LÖNNROTH (v) replik
          </note>
          <note>
            Herr talman! Jag har sett många vackra moderata motioner med
            långa listor på utgiftsminskningar. Men när ni verkligen hade
            möjlighet att åstadkomma det här då var det precis som det står
            i läroböckerna: Det är lätt att sänka skatter men inte att ta
            ned utgifter. Det gäller t.ex. militärutgifter eller utgifter
            för domstolarnas verksamhet. Ni misslyckades ju kapitalt med varje
            konkret fråga där det gällde att ta ned utgifterna. Det var därför
            som underskotten växte till rekordnivåer när det var ni som var
            dominerande i den ekonomiska politiken. Ni har i praktisk handling
            visat att ni inte är kompetenta att klara av vare sig en budgetsanering
            eller att få en fungerande och effektiv marknadsekonomi.
          </note>
          <note>
            Anf. 41 ANNE WIBBLE (fp) replik
          </note>
          <note>
            Herr talman! Johan Lönnroth frågade om jag var nöjd med skattereformen.
            Jag vill gärna svara på den frågan. Jag är mycket nöjd med att
            skattereformen genomfördes. Det var väldigt bra att den blev av.
            Jag tror att svensk ekonomi faktiskt är i väsentligt bättre skick
            i dag än vad den skulle ha varit om vi fortfarande hade levt med
            det perversa och ruttna gamla skattesystemet.
          </note>
          <note>
            Den huvudsakliga bristen är egentligen att skattereformen kom
            för sent, att den kom efter avregleringen på kreditmarknaden och
            valutamarknaden. Detta framgår också mycket tydligt i de utvärderingsrapporter
            som just har publicerats. Det var själva tidpunkten för reformens
            genomförande som innebar en viss underfinansiering. Utan att skryta
            vill jag ändå påminna om att Folkpartiet föreslog en skattereform
            långt innan socialdemokratin blev mogen att vara med om en sådan.
            Det hade varit bättre om Folkpartiets tidpunkt för genomförandet
            av en skattereform hade kunnat verkställas. Men icke desto mindre
            var det bättre att den blev av än att den inte blev av.
          </note>
          <note>
            Jag är ledsen att skattereformen inte har hållits så bra som
            den borde ha gjort. Det är nu aktuellt med högre marginalskatter.
            Mina farhågor - men Johan
          </note>
          <note>
            Lönnroth kanske är nöjd med det - är att socialdemokraterna inte
            kommer att klara av att ta bort den s.k.
          </note>
          <note>
            tillfälliga marginalskatteökningen.
          </note>
          <note>
            Nu har man ytterligare brutit mot skattereformen genom att lägga
            en himla massa pengar på en helt onödig matmomssänkning. Det hade
            varit bra mycket bättre att i stället lägga dem på en marginalskattesänkning
            och en sänkning av viktiga skatter för företagandet och jobben.
          </note>
          <note>
            Anf. 42 JOHAN LÖNNROTH (v) replik
          </note>
          <note>
            Herr talman! Jag har förstått att Anne Wibble och
          </note>
          <note>
            Folkpartiet är nöjda med skattereformen. Men jag trodde ändå
            att man på vissa punkter -speciellt när det gäller underfinansieringen
            och de dynamiska effekterna som inte kom - hade insett att man
            borde ha gjort reformen litet starkare. Det trodde jag faktiskt
            att Anne Wibble hade kunnat erkänna så här i efterhand.
          </note>
          <note>
            Sedan måste jag fråga Anne Wibble om det här med svux och svuxa.
            Vi i Vänsterpartiet tycker i och för sig att det är positivt att
            man har reagerat. Jag hörde Anne Wibble yrka bifall till den reservationen,
            och där är vi inne på samma linje. Ledande folkpartister går nu
            ut och talar om handikappreformen och avvisar de besparingar som
            är på gång där. Då vill jag fråga Anne Wibble: Varför är det så
            orimligt när det gäller den mycket begränsade värnskatten, som
            vi västerpartister tycker är alldeles otillräcklig, att tänka
            sig att de som tjänar 300 000-400 000 kronor om året får betala
            litet mer i skatt för att vi skall kunna klara av att behålla
            barntillägget eller se till att upprätthålla handikappreformen?
          </note>
          <note>
            Anf. 43 ANNE WIBBLE (fp) replik
          </note>
          <note>
            Herr talman! Johan Lönnroth är en utomordentlig uttolkare av
            begreppet de små stegens tyranni. Bengt
          </note>
          <note>
            Westerberg använde detta uttryck här i kammaren och vid många
            andra tillfällen under 80-talet. De små stegens tyranni innebär
            att man motiverar varje nytt förslag med att det inte gör så mycket
            och att det t.o.m. kanske är ganska bra. Men summan av alla de
            olika stegen blir att det inte lönar sig för människor att sätta
            i gång verksamheter, samtidigt som 500 000-
          </note>
          <note>
            600 000 människor förblir utan jobb. Detta är slutresultatet.
          </note>
          <note>
            Därför, Johan Lönnroth, kommer vi i Folkpartiet envist att hävda
            att det skall löna sig att arbeta, utbilda sig och spara. Man
            skall ha åtminstone hälften kvar av en inkomstökning.
          </note>
          <note>
            Det finns som Johan Lönnroth nämnde en fördelningspolitisk reservation
            om barntillägget i svux och svuxa. Jag vill då ta upp det som
            Johan Lönnroth talade om inledningsvis, nämligen den rapport från
          </note>
          <note>
            LO om fördelningsutfallet under 80-talet. Det är mycket extremt
            att åberopa den rapporten, därför att en stor del av det skadliga
            under 80-talet var kasinoekonomin och de stora prisökningarna.
            Det var dessa som skapade den fördelningspolitiska orättvisa som
          </note>
          <note>
            80-talet ledde till, frånsett att de bäddade för arbetslöshetens
            stålbad. Det var prisökningarna som var orsaken, Johan Lönnroth,
            de som Johan Lönnroth nu vill återinföra och på något sätt göra
            positiva. Det var prisökningarna som skapade en mycket stor del
            av den fördelningspolitiska orättvisa som 80-talets kasinoekonomi
            innebar.
          </note>
          <note>
            Anf. 44 JOHAN LÖNNROTH (v) replik
          </note>
          <note>
            Herr talman! Jag vill börja med att påpeka att denna LO-rapport
            omfattar tiden ända fram till 1993.
          </note>
          <note>
            Den inkluderar de två år, nämligen 1992 och 1993, som var de
            allra mest dramatiskt olyckliga i det avseendet att klassklyftorna
            ökade. Det var alltså under den tid då Anne Wibble var finansminister.
          </note>
          <note>
            Man kan delvis säga att det förelåg ett antal olyckliga omständigheter.
            Men det var också medvetet fattade politiska beslut som bidrog
            till de ökade klassklyftorna, t.ex. knytningen av kronan till
            ecun -
          </note>
          <note>
            som skedde i och för sig redan under regeringen innan
          </note>
          <note>
            - de förändringar av skattesystemet - bl.a. skattesänkningar
            - som genomfördes när Anne Wibble var finansminister.
          </note>
          <note>
            Jag beklagar detta. Det fanns en gång en mera vänsterinriktad
            liberalism i det här landet som stod för jämlikhet och inkomstutjämning.
            Men tyvärr har man fått uppleva att det är Folkpartiet som tar
            de små stegen in i högerlägret. Fortsätter ni den vandringen är
            jag rädd att det inte kommer att finns mycket kvar av berättigandet
            för ett separat folkparti i Sverige.
          </note>
          <note type="speaker">
            Anf. 45 MATS ODELL (kds)
          </note>
          <note>
            Herr talman! Sverige har under mer än 25 år haft en alldeles
            för svag ekonomisk tillväxt. Här har vi roten till dagens arbetslöshet
            och till våra ekonomiska problem över huvud taget. Ett betydande
            bekymmer är då att regeringen av tillväxtpropositionen att döma
            saknar strategi och ideologi för att långsiktigt lyfta den svenska
            tillväxten. Saken förvärras också av att en populistisk politik
            under åren i opposition och ännu i denna dag verkar bakbinda regeringen
            i hanteringen av tillväxtfrågorna. Återställarna med Vänsterpartiet
            efter valet 1994 var förödande. De gav helt fel signaler till
            landets småföretagare. De legitimerade
          </note>
          <note>
            Västerpartiet som det parti som egentligen bedriver den sanna
            och rätta politiken. Resultatet har inte låtit vänta på sig. Detta
            är något av den brokiga politiska bakgrund som man skall hålla
            i minnet, när vi nu skall ta ställning till regeringens tillväxtproposition.
          </note>
          <note>
            Vi kristdemokrater är övertygade om att tillväxten kan bli bättre
            än den som redovisas i propositionen.
          </note>
          <note>
            Med en politik som verkligen tar till vara dynamiken och kraften
            hos de svenska företagarna borde arbetslösheten inom fem år kunna
            nedbringas åtminstone till ca 5 %. Då bör vi också långsiktigt
            kunna säkra ett hållbart socialt trygghetssystem, samtidigt som
            ökade miljöhänsyn och avgörande steg mot en kretsloppsanpassning
            skall ha tagits. Men om de nya jobben skall kunna skapas i den
            privata sektorn måste vi med gemensamma krafter se till att få
            ett bättre och varmare klimat för små- och nyföretagande.
          </note>
          <note>
            Herr talman! Det var verkligen, som flera talare har påpekat,
            stora förhoppningar som knöts till tillväxtpropositionen. Men
            med förhoppningarna om skarpa och nydanande regeringsförslag har
            det gått ungefär som för den lille mannen i sagan, han som gick
            med det stora fina tygstycket till skräddaren. Det bidde ingen
            kostym. Det bidde efter många försök en tumme. Denna tumme i Sveriges
            tillväxtsaga är ett tillfälligt riskkapitalavdrag. Vi har ingenting
            emot detta, men det räcker inte, och det ger inte heller den långsiktiga
            trygghet och stabilitet i spelreglerna som i dag skulle ha behövts.
          </note>
          <note>
            Därmed, herr talman, har ytterligare ett tillfälle att få till
            en beslutsam och kraftfull satsning på ökad tillväxt och sysselsättning
            förfelats. Det är ju faktiskt nu, när tillväxten nästa år kommer
            att halveras, som denna långsiktiga och beslutsamma tillväxtpolitik
            verkligen skulle behövas.
          </note>
          <note>
            Problemet med tillväxtpropositionen är alltså att de distinkta
            och skarpa förslagen fortfarande lyser med sin frånvaro. Själva
            propositionen är ganska imponerande och tjock, men när man kommer
            till hemställansdelen blir den raskt betydligt magrare. Av de
            sammanlagt tio konkreta hemställanspunkterna är det ytterst få
            som handlar om tillväxt, i alla fall i Sverige.
          </note>
          <note>
            Två av punkterna handlar om förändringar av fordonsskatten; knappast
            särskilt tillväxtfrämjande. En punkt handlar om att Kommunikationsforskningsberedningen
            skall få rätt att disponera 60 miljoner kronor ur Energiteknikfonden
            för demonstrationsprojekt;
          </note>
          <note>
            visserligen en Gudi behaglig gärning, men den har inte särskilt
            mycket med tillväxt att göra. Det finns en punkt som handlar om
            åtgärder för förbättring av inomhusmiljön; en nog så viktig fråga,
            men inte löser den Sveriges tillväxtproblem - möjligtvis kan krukväxterna
            inomhus få ökad tillväxt av detta. Vi har en punkt som handlar
            om åtgärder för energieffektiviseringar borta i Baltikum och Östeuropa;
            det är inte heller fel, men det är mycket som kanske också skulle
            behöva åtgärdas hos oss. Slutligen har vi tre skarpa förslag om
            skärpningar av det s.k. arbetsvillkoret. De har nu visserligen
            i allt väsentligt omarbetats av arbetsmarknadsutskottet, men de
            är ändå de verkligt skarpa förslagen.
          </note>
          <note>
            Ja, herr talman, så ser det ut. Nog verkar detta också som en
            tumme, en ganska liten tumme om jag får säga min mening.
          </note>
          <note>
            I övrigt innehåller propositionen en begäran om att riksdagen
            skall godkänna de s.k. riktlinjerna för den ekonomiska politiken.
            Dessa består också till allra största delen av goda föresatser,
            men det saknas skarpa beslutsförslag. De tänkbara distinkta åtgärderna
            har i betydande utsträckning lagts i olika långbänkar, inbäddade
            i en mycket ymnig flora av utredningar. Och där skapar de tveklöst
            en viss sysselsättning.
          </note>
          <note>
            Grundproblemet är, som jag har sagt i tidigare debatter i detta
            ämne, att regeringens ideologiska kompass fortfarande alltför
            mycket fortsätter att peka på gamla lösningar, utformade för gårdagens
            problem.
          </note>
          <note>
            Detta är begripligt, eftersom mycket av den egna rörelsen och
            det egna folket i så hög grad vilseleddes under den förra mandatperioden
            av en populistisk oppositionspolitik. Så var det faktiskt. Och
            som man bäddar får man nu ligga.
          </note>
          <note>
            Då, i opposition, dömde man regelmässigt ut de tillväxtfrämjande
            förslagen och besluten. Vi i den förra regeringen fick förlita
            oss på Ny demokrati och
          </note>
          <note>
            Bert Karlsson när saneringen av statens finanser inleddes. De
            tillväxtfrämjande åtgärder vi genomförde återställde regeringen
            tillsammans med Gudrun
          </note>
          <note>
            Schyman efter valet. Resultatet av detta är dels den anemiska
            brist på konkreta beslut som propositionen uppvisar, dels att
            regeringen nu tvingas gå en massa krångliga omvägar över utredningar
            och långbänkar innan det tydligen kan bli tal om skarpt läge.
          </note>
          <note>
            Herr talman! Det är bra att regeringen med sådan kraft och schvung
            sanerar statens finanser. Men också tillväxtpolitiken måste ju
            upp ur långbänkarna och utredningsraseriet och ersättas av handling.
            När konjunkturen nu av allt att döma börjar vika, då utreder regeringen.
            Nu, i dag, borde de konkreta förslagen ha legat på riksdagens
            bord för att kunna få effekt 1996
          </note>
          <note>
            och 1997, när konjunkturen börjar vika. De traditionella arbetsmarknadspolitiska
            åtgärderna har inte heller lösningen på den här problematiken.
          </note>
          <note>
            RAS-reformen t.ex. hade verkligen behövt utredas grundligt. Men
            den genomfördes med en enorm fermitet och handlingskraft. Inte
            blev det några 110 000
          </note>
          <note>
            nya jobb. Men det bidde en tumme, ytterligare en tumme, denna
            gång utan utredning.
          </note>
          <note>
            Dagens höga tillväxt är tyvärr varken bestående eller orsakad
            av en större och mer produktiv företagssektor än tidigare. Siffrorna
            visar nu på en vikande tillväxtutveckling i Sverige de kommande
            åren. Efter en kort tillväxtpuckel sjunker Sverige igen tillbaka
            till
          </note>
          <note>
            OECD-ländernas absoluta bottenliga. Där hör Sverige inte hemma.
            Det finns ingen naturlag som säger att vi skall ligga i denna
            bottenliga. Sveriges grundläggande ekonomiska problem väntas alltså
            bestå, samtidigt som våra grannländer och handelspartners kommer
            att få en högre tillväxttakt.
          </note>
          <note>
            Därför måste tillväxtpolitiken byta innehåll. Från att ha varit
            traditionellt konjunkturorienterad måste den nu bli strukturell.
            De kortsiktiga stabiliseringspolitiska åtgärderna måste ge plats
            för en politik som med djupverkande och långsiktiga insatser främjar
            de reella förutsättningarna för tillväxt.
          </note>
          <note>
            Men arbetet med att främja strukturell tillväxt måste också kopplas
            till åtgärder för att höja tillväxtens kvalitativa innehåll. Vi
            kan inte i all evighet förlita oss på att upprepade förlängningar
            av produktlivscykeln för varor från våra traditionella basnäringar
            för alltid skall utgöra grunden för vår välfärd. Nya och befintliga
            företag i framtidsbranscherna måste växa i antal och på så sätt
            återvinna Sveriges plats bland de nationer som kan garantera både
            sina unga och sina gamla medborgare en trygg välfärd. Dessutom
            måste tillväxtens negativa effekter på miljö och människors hälsa
            och välbefinnande minimeras.
          </note>
          <note>
            Den tillväxt som Sverige behöver för att också klara jobben åstadkoms
            helt enkelt inte med de förslag vi i dag har att ta ställning
            till. Det är för tunt,
          </note>
          <note>
            Göran Persson. Personligen tror jag faktiskt att Göran
          </note>
          <note>
            Persson kan bättre, men han får antagligen inte. Hoppas att det
            blir bättre med tiden.
          </note>
          <note>
            Herr talman! Vad Sverige behöver nu är nya företag och nya företagare.
            För att åstadkomma detta behövs det, som jag har sagt, ett bra
            företagsklimat.
          </note>
          <note>
            Under de närmaste tre åren behövs en veritabel explosion av nya
            företag i Sverige. För detta behövs ett helt batteri av åtgärder
            i en miljö av stabila spelregler utan risk för ständiga, lömska
            återställare. Jag är rädd att detta faktiskt kräver ideologiskt
            nytänkande, politisk förnyelse och djärvhet från regeringens sida.Herr
            talman! Tjänstesektorn borde stå mer i fokus i den här debatten.
            Den offentliga och privata tjänstesektorn sysselsatte 1993 tillsammans
            70 % av arbetskraften och 68 % av produktionen. Industrin stod
            däremot bara för 26 % av sysselsättningen och för 30 % av produktionen.
            Industrins siffra är anmärkningsvärt låg i jämförelse med andra
            utvecklade länders, och detta är naturligtvis inte bra. I själva
            verket är den svenska tillverkningsindustrin samtidigt motorn
            i den tjänsteintensiva industrisektorn.
          </note>
          <note>
            Regeringen gör inte mycket åt detta utan väljer nu uppenbarligen
            av taktiska skäl att sänka matmomsen, vilket ju är en utpräglad
            konsumtionsskatt, framför att sänka skattekilarna för produktion
            och nya jobb i exempelvis den sysselsättningsintensiva tjänstesektorn.
            Detta är en felbedömning som kommer att hålla onödigt många människor
            kvar i arbetslöshet.
          </note>
          <note>
            Herr talman! En väl fungerande marknadsekonomi förutsätter också
            ett samhälle med en grundläggande etisk samsyn. Hederlighet och
            personligt ansvarstagande är viktiga fundament som underlättar
            ekonomins funktionssätt genom att de håller transaktionskostnaderna
            på en rimlig nivå och leder till effektivitet i ekonomin. Den
            viktigaste långsiktiga uppgiften för ekonomisk politik är därför
            att skapa goda institutioner, goda normer, vanor och regler med
            fasta ramar samt långsiktiga spelregler.
          </note>
          <note>
            Vi kristdemokrater har i vår motion i inte mindre än 42 konkreta
            förslag fört fram vårt alternativ till regeringens proposition.
            Senare i dag kommer Dan
          </note>
          <note>
            Ericsson, Holger Gustafsson, Inger Davidson och
          </note>
          <note>
            Göran Hägglund att närmare presentera de olika förslagen.
          </note>
          <note>
            Herr talman! Vi kristdemokrater är alltid beredda att i konstruktiv
            dialog med regeringen se vad vi gemensamt kan göra för att öka
            tillväxt och sysselsättning i vårt land. Vi står givetvis bakom
            alla våra reservationer i dagens betänkande. Men för att vinna
            tid yrkar jag endast bifall till reservationerna 2, 10, 16
          </note>
          <note>
            och 64.
          </note>
          <note type="speaker">
            Anf. 46 ARNE KJÖRNSBERG (s)
          </note>
          <note>
            Herr talman! Bakom betänkandet En politik för arbete, trygghet
            och utveckling står inte bara Socialdemokraterna utan också Centerpartiet
            och Miljöpartiet. Jag är glad för det.
          </note>
          <note>
            Överenskommelsen om detta är vad Per-Ola
          </note>
          <note>
            Eriksson och jag själv vid flera tidigare tillfällen har kallat
            för en handslagsöverenskommelse. Jag är glad också för det. En
            handslagsöverenskommelse står man nämligen upp för.
          </note>
          <note>
            Vad vårt land behöver är en långsiktigt hållbar ekonomisk tillväxt.
            Vi behöver den för att kunna återupprätta den svenska modellen
            i ordets bästa bemärkelse. Med detta menar jag att endast en tillräcklig
            tillväxt kan skapa de resurser som behövs för att hushållen skall
            få ökad köpkraft.
          </note>
          <note>
            Tillväxt behövs för att vi skall kunna bevara och utveckla de
            allmänna försäkringssystemen.
          </note>
          <note>
            Tillväxt behövs för att den offentliga sektorn skall klara att
            ge medborgarna den vård, omsorg och utbildning som de vill ha.
          </note>
          <note>
            Tillväxt behövs för att vi skall få den ökade sysselsättning
            som är avgörande för våra möjligheter att främja jämställdhet
            och för att vi kraftfullt skall kunna motverka växande ekonomiska
            och sociala klyftor.
          </note>
          <note>
            Jag är övertygad om att med trygga, kunniga, jämlika och jämställda
            medborgare kan och kommer
          </note>
          <note>
            Sverige att utvecklas. Därigenom kommer vi att få en effektivare
            produktion och fler människor i arbete.
          </note>
          <note>
            Vi märkte under åren 1991-1993 vad det innebär att inte ha tillväxt.
            Det var det konstiga ordet minustillväxt med fem procent under
            dessa år. Det motsvarar 75 miljarder kronor eller ungefär lika
            mycket som fem barnbidragssystem.
          </note>
          <note>
            Nu har det vänt. Enligt Statistiska Centralbyråns senaste uppgifter
            som presenterades förra veckan ökade bruttonationalprodukten under
            tredje kvartalet med 4,4 % jämfört med motsvarande tid förra året.
          </note>
          <note>
            Det är den högsta tillväxten på elva år. Men Mats
          </note>
          <note>
            Odell, som vet allt, talar om att tillväxten nu går ned.
          </note>
          <note>
            Men tillväxt är något mer. Det är inte bara procent. Tillväxt
            i en vidare bemärkelse är att Sverige utvecklas och att människor
            i vårt land växer. Jag tror att det är förborgat i den mänskliga
            naturen att vi i vår dagliga gärning, oavsett vad vi sysslar med,
            vill förkovra oss och förbättra det vi gör.
          </note>
          <note>
            Det gör vi genom att arbeta litet klokare, litet effektivare
            och litet enklare. Om vi gör det, blir det tillväxt. Då blir tillväxt
            något mer, något mycket väsentligare och mycket mer spännande
            än bara procent hit och dit. Det betyder att när medborgarna växer,
            då växer Sverige.
          </note>
          <note>
            Herr talman! Det går faktiskt bra för Sverige nu, oavsett vad
            herr Tobisson, fru Wibble och herr Odell säger. Budgetunderskottet,
            det som fyrfaldigades under åren 1992-1994, minskar nu kraftigt.
            Det beräknas i år bli ca 125 miljarder kronor. Det betyder att
            när en krona skall betalas ut, har finansministern 80
          </note>
          <note>
            öre, 20 öre får han låna.
          </note>
          <note>
            För att ha något att jämföra med, så var situationen för 16 månader
            sedan att när dåvarande finansministern skulle betala ut en krona
            hade hon bara 60
          </note>
          <note>
            öre, 40 öre fick hon låna.
          </note>
          <note>
            Med detta vill jag visa att det dels går åt rätt håll, dels att
            vi faktiskt fortfarande lånar till välfärden och alla andra statsutgifter.
          </note>
          <note>
            Nu minskar upplåningsbehovet. I Riksgäldskontorets senaste prognos
            räknar man med att vi nästa år,
          </note>
          <note>
            1996, behöver låna 60-70 miljarder. Vi skall fortfarande låna
            så mycket pengar. Men det är i stort sett en halvering av lånet
            för innevarande år. Det är ungefär en tredjedel jämfört med 1994
            och en fjärdedel av upplåningen 1993. Det går alltså åt rätt håll,
            och i vissa delar går det väldigt fort. Men fortfarande lånar
            vi.
          </note>
          <note>
            Bytesbalansen förstärks nu kraftigt. Efter att under åren 1992-1993
            ha visat ett underskott på drygt 80
          </note>
          <note>
            miljarder kronor får vi under de två åren 1995 och
          </note>
          <note>
            1996 ett överskott på 100 miljarder kronor. Det är glädjande.
          </note>
          <note>
            Investeringarna ökar. Efter en närmast katastrofal nedgång 1990-1993
            ökar nu näringslivets investeringar. Den förhoppning jag har är
            att sjunkande räntor, minskat antal tomma lägenheter och riksdagens
            beslut om riktat stöd till bl.a. ombyggnad och allergisanering
            skall leda till att vi får den uppgång i byggandet som vi så väl
            behöver, till båtnad för både ekonomin och sysselsättningen.
          </note>
          <note>
            Några ord om inflationen: Så sent som i förra veckan kom SCB:s
            rapport som visade att inflationen på årsbasis är 2,7 %. Priserna
            låg stilla i november. Vi bör nu, om inget alldeles speciellt
            händer i den internationella ekonomin, kunna se fram emot en etablerad
            låg inflation. Detta var också budskapet i Riksbankens inflationsrapport
            för några veckor sedan.
          </note>
          <note>
            Internationella valutafonden, EU-kommissionen och OECD har alla
            en positiv syn på den av dem noterade omsvängningen som har skett
            i den svenska ekonomin.
          </note>
          <note>
            Kronan: Några dagar före valet 1994 var det som brukar kallas
            ecu-index 126,35. Nu är den nere och pendlar vid omkring 116-117.
          </note>
          <note>
            Jag tycker i och för sig att vi bör ned en bit till.
          </note>
          <note>
            Men detta visar att förtroendet för den förda politiken ökar.
            På den här punkten tycker jag att det är viktigt att stryka under
            vad den politiska stabiliteten betyder för de internationella
            marknadernas förtroende. De båda folkrörelsepartierna Centern
            och Socialdemokraterna har visat att nationens bästa kommer i
            första hand, och att Miljöpartiet nu ställer upp tycker jag självklart
            är bra.
          </note>
          <note>
            Räntan på de femåriga statsobligationerna var veckan före valet
            förra året 10:90 kr. I går var den
          </note>
          <note>
            8:24 kr. Denna nedgång betyder, om den blir bestående, att räntan
            på statens skuld sjunker med ungefär
          </note>
          <note>
            25-30 miljarder kronor per år. När finansministern skall börja
            göra budgeten behöver han "bara" ta upp minus 100 miljarder kronor
            i stället för 125-130
          </note>
          <note>
            miljarder kronor i räntekostnader för statens skuld om detta
            ränteläge består. Och för landets hushåll betyder det ungefär
            lika mycket. Om vi kan behålla det här ränteläget betyder det
            för ett hushåll som har ett rörligt lån till ett egnahem på 500
            000 kr att räntekostnaden sjunker med ungefär 1 000 kr i månaden.
            För de allra flesta betyder sänkta räntor långt mer än den höjda
            fastighetsskatten, som är så uppmärksammad i debatten.
          </note>
          <note>
            Utvecklingen av statsfinanserna är nu under kontroll. Underskotten
            minskar snabbt. Vi räknar med att de offentliga finanserna skall
            vara i balans 1998.
          </note>
          <note>
            Statsskuldens andel av bruttonationalprodukten räknar vi med
            skall stabiliseras redan i år och därefter börja gå ned.
          </note>
          <note>
            Allt detta är bra, men det får inte innebära att vi tror att
            faran är över. Nu gäller det att fortsätta. När nästa lågkonjunktur
            kommer - och den kommer, men inte så fort som Mats Odell tror
            - skall vi ha en så stark ekonomi att vi kan stoppa en ny våg
            av arbetslöshet och klara de andra ekonomiska påfrestningarna
            som kommer vid en nedgång. Därför är vi fast beslutna att fullfölja
            den budgetsanering som vi har påbörjat.
          </note>
          <note>
            Nu är det dags för steg nummer två i regeringens dagordning för
            att främja tillväxt och sysselsättning.
          </note>
          <note>
            Nu gäller det att behålla den goda ekonomiska grund som lagts
            för tillväxt. Det gäller att ge goda förutsättningar för näringslivet
            och att ge medborgarna möjligheter att stärka sina kunskaper och
            sin kompetens.
          </note>
          <note>
            Det innebär att man måste spela över hela fältet. Det gäller
            att få ordning och att hålla ordning på finanserna. Det har jag
            visat att vi är på god väg att göra.
          </note>
          <note>
            Det gäller utbildnings- och forskningspolitik. Vi är bäst i världen
            när det gäller förskolan. Vi står oss väl när det gäller grund-
            och gymnasieskolan. Vi har bra vuxenutbildning. Men vi har för
            få som går vidare till kvalificerad yrkesutbildning och högskoleutbildning.
          </note>
          <note>
            Därför inriktas regeringens politik på en utbyggnad av den högre
            utbildningen och vuxenutbildningen, särskilt när det gäller naturvetenskapliga
            och tekniska områden.
          </note>
          <note>
            Det handlar om näringspolitiken. En framgångsrik näringspolitik
            kräver stabilitet och långsiktighet. Men när moderaterna framställer
            det som en självklarhet att man skall införa regler och bestämmelser
            som rakt av gynnar en sida, arbetsgivarsidan, har de fel. Mitt
            skäl är helt enkelt att jag tror på balans. Jag är övertygad om
            att det bara är trygga människor som vågar ta steget ut i det
            mer eller mindre okända eller osäkra.
          </note>
          <note>
            Det är till fördel för landet och det är till fördel för näringslivet
            om människor vågar ta det där steget.
          </note>
          <note>
            Men då måste de känna trygghet.
          </note>
          <note>
            Det gäller miljöpolitiken. Hänsyn till natur och miljö skall
            inte bara ses som ett hinder, vilket väldigt många gör. Jag är
            övertygad om att här också finns möjligheter. Vi i Sverige bör
            satsa helhjärtat på miljörelaterade varor, tjänster och produktionsmetoder.
          </note>
          <note>
            Där tror jag att nästa stora språng finns för Sverige och svensk
            industri.
          </note>
          <note>
            Vårt stora och allt överskuggande problem är den fortsatt höga
            arbetslösheten. När Anna-Greta Leijon var arbetsmarknadsminister
            varnade hon för, som hon sade, att släppa upp arbetslösheten.
            Industriförbundets chefsekonom sade för några månader sedan att
            skillnaden mellan Norge och Sverige var att Sverige - det är hans
            ord, inte mina - släppte upp arbetslösheten åren 1992, 1993, 1994.
          </note>
          <note>
            Nu är vi där. Ingen i den här kammaren har egna minnen från förra
            gången vi var i samma utsatta läge.
          </note>
          <note>
            Inget annat europeiskt land har klarat att gå från massarbetslöshet
            till full sysselsättning. Men vi socialdemokrater har satt oss
            före att tillsammans med svenska folket och alla goda krafter
            som vill ställa upp klara detta.
          </note>
          <note>
            Det är inte lätt det här. Därför är vi beredda att pröva både
            gamla och nya metoder. En sak måste dock stå fullständigt klart.
            De åtgärder vi vidtar måste ha en rättviseprägel.
          </note>
          <note>
            Herr talman! När man läser Moderaternas stora motion står det
            fullständigt klart vilka ambitioner man har. De skall nu göra
            det de inte hann eller inte vågade göra i regeringsställning.
            Nu kommer "Ny start för
          </note>
          <note>
            Sverige, del 2".
          </note>
          <note>
            Moderaterna har inte lärt någonting. De vill gå vidare med det
            systemskifte de påbörjade, men de vill gå längre. Det man föreslår
            kommer, om det genomförs, att ge oss ett helt nytt Sverige, ett
            helt nytt samhälle. Det blir ett samhälle som är hårdare och kallare
            för alla, men särskilt för de mest utsatta.
          </note>
          <note>
            När Lars Tobisson säger att Moderaterna inte kan tolerera en
            arbetslöshet på nuvarande nivå vill jag bara erinra herr Tobisson
            om att det var under er regeringstid som arbetslösheten tredubblades.
            Moderaternas recept är avreglerad arbetsrätt. Det de i klartext
            menar är att man skall försämra för arbetstagarna och ge fritt
            fram för arbetsgivarna. Vi tror inte på den modellen.
          </note>
          <note>
            Folkpartiet börjar sin partimotion på samma sätt som fru Wibble
            började sitt anförande: "Det sägs ibland att svensk politik av
            i dag är visionslös. Men det gäller inte oss." Så säger Folkpartiet.
            Problemet är bara att Folkpartiet vill vara både och. Folkpartiet
            vill vara ett socialliberalt parti, men man vill också vara ett
            parti som samarbetar med eller snarare är stödtrupp åt Moderaterna.
          </note>
          <note>
            Tyvärr, fru Wibble, spåren förskräcker. Jag säger bara "Ny start
            för Sverige" - 52 000-53 000 konkurser, skattesänkningar för redan
            rika, 500 000 förlorade jobb, 500 % ränta, statsfinanser som kraschade
            i ett träsk efter er färd på Enda vägen.
          </note>
          <note>
            Jag är skyldig fru Wibble svar på några frågor. I
          </note>
          <note>
            propositionen väcker man inga konkreta förslag om förändringar
            i riksbankslagen. Men regeringen förklarar att man systematiskt
            kommer att arbeta igenom detta. Det finns förändringar som måhända
            är motiverade med tanke på de många nya förutsättningarna för
            penning- och valutapolitik. Vi har därmed en hanteringsordning
            som majoriteten i finansutskottet tycker är bra, och vi kommer
            efter hand att hantera den här frågan.
          </note>
          <note>
            Det andra jag vill säga kommer faktiskt från djupet av mitt hjärta
            och med stor upprördhet. Jag blir upprörd när fru Wibble försöker
            framställa det som om det är socialdemokraterna som i någon slags
            mening är skyldiga till det våld och den nynazism som finns i
            det svenska samhället. Jag hoppas att jag missförstod fru Wibble.
            Om det är så har fru Wibble möjlighet att tala om det eller att
            eventuellt backa från sitt påstående.
          </note>
          <note>
            Det låter så vackert, Mats Odell, när kristdemokraterna talar.
            Men var är handlingen? Lägger ni er inte när det kommer till kritan
            platt för Moderaterna? Hur skall ni göra? Är det motionens och
            reservationens politik som gäller, eller är det er galjonsfigur
            och röstmagnet Jerzy Einhorns förslag som vi skall ta fasta på?
            Mats Odell kan säkert ge besked till kammarens ledamöter.
          </note>
          <note>
            Sedan tycker jag faktiskt, Johan Lönnroth, att
          </note>
          <note>
            Vänsterpartiet har återfallit till de gamla synderna.
          </note>
          <note>
            Förra hösten och långt in på våren var ni beredda att ta ansvar
            även för svåra och obekväma beslut, men den tiden tycks nu vara
            förbi - i varje fall för tillfället.
          </note>
          <note>
            Men, Johan Lönnroth, har ni inte fått tack förut så har ni här
            tacket för att ni ställde upp. Tacket skulle ha varit större om
            ni hade kunnat fortsätta.
          </note>
          <note>
            Visst säger ni att budgeten måste saneras, men tyvärr är det
            bara ord. Ni kommer med ett trettiotal reformförslag utan att
            tala om hur de skall betalas.
          </note>
          <note>
            Hur går det med räntorna med en sådan slapp budgetpolitik, Johan
            Lönnroth? Orken och modet att fatta de nödvändiga besluten är
            borta. Men om ni ändrar er,
          </note>
          <note>
            Johan Lönnroth, är ni välkomna. Vi samtalar med alla i denna
            riksdag.
          </note>
          <note>
            Låt mig ställa upp bakom ett påstående som Johan
          </note>
          <note>
            Lönnroth gjorde. Vi har två motståndare, och de är säkert gemensamma:
            1. arbetslösheten, 2. högern.
          </note>
          <note>
            Herr talman! Till slut vill jag yrka bifall till finansutskottets
            hemställan och avslag på samtliga reservationer.
          </note>
          <note>
            Sedan vill jag kort sammanfatta. Sverige har nu chansen. Vi är
            fast beslutna att ta den. Vi tycker det ligger ett mycket stort
            värde i den politiska stabilitet som nu finns. Bakom det här förslaget
            står en stor majoritet i Sveriges riksdag.
          </note>
          <note>
            Vi behöver tillväxt - för jobben, för ekonomin, för jämställdheten,
            för jämlikheten, för miljön, för välfärden och för framtidstrons
            skull. Vår vision i arbetet med det här kan sammanfattas i tre
            ord: arbete, välfärd och rättvisa.
          </note>
          <note>
            Tage Erlander sade vid ett tillfälle att vad historien lär oss
            är att människan gång på gång ställs inför beslut som är avgörande
            för framtiden. Herr talman!
          </note>
          <note>
            Vi i Sverige står nu inför sådana beslut.
          </note>
          <note>
            Anf. 47 LARS TOBISSON (m) replik
          </note>
          <note>
            Herr talman! Arne Kjörnsberg började med att framhålla att Miljöpartiet
            står bakom betänkandet. Ett tillväxtfientligt parti är väl förmodligen
            nöjt med att tillväxten nu skall avta ända fram till år 2000,
            men kan Arne Kjörnsberg vara nöjd med det? Kan han vara nöjd med
            att strukturarbetslösheten förutsätts bestå och ligga på 10 %
            vid sekelskiftet? Det är ju långt över vad ni utlovade inför valet,
            nämligen att komma under 5 %.
          </note>
          <note>
            Det går bra för Sverige, säger Arne Kjörnsberg.
          </note>
          <note>
            Arne Kjörnsberg var ju med när vi reste med finansutskottet till
            Nya Zeeland. Det är också ett land som har gått in i väggen som
            välfärdsnation, med stor arbetslöshet och sviktande levnadsstandard.
            Där genomförde man under socialdemokratisk ledning strukturreformer,
            avreglerade och sänkte skatter. Det har följts upp av den nuvarande
            regeringen, som har reformerat arbetsrätten.
          </note>
          <note>
            Vi kunde konstatera att produktionen där växer med rekordfart.
            Man får låg inflation, och man får minskande arbetslöshet. Häromdagen
            läste jag i tidningen att man nu genomför en skattereform som
            sänker skatten för lågavlönade. Detta har man fått utrymme för.
          </note>
          <note>
            Tog inte Arne Kjörnsberg intryck av detta, eller av det förhållandet
            att man har reformerat riksbankens ställning och givit den en
            klar möjlighet att arbeta för låg inflation?
          </note>
          <note>
            Nu har vi i Sverige samma förslag liggande i finansutskottet.
            Dessa avstyrker Arne Kjörnsberg. Varför gör ni det? Ett enigt
            fullmäktige i Riksbanken har begärt just det slag av åtgärder
            som togs upp i bl.a.
          </note>
          <note>
            moderata motioner i början av året. Förstår ni inte att ni genom
            det uppträdandet riskerar att skicka en helt felaktig signal,
            nämligen att ni faktiskt inte vill ha en förändring av Riksbankens
            ställning som garanterar den låga inflation som kan ge oss tillväxt
            och flera jobb i framtiden?
          </note>
          <note>
            Anf. 48 ARNE KJÖRNSBERG (s) replik
          </note>
          <note>
            Herr talman! Nu vill jag en gång för alla säga ifrån om att Lars
            Tobisson, Mats Odell och, tror jag, även fru Wibble säger att
            regeringen räknar med att arbetslösheten skall vara 10 % vid sekelskiftet,
            precis som om det är våra planer. Så är det självklart inte!
          </note>
          <note>
            Vi har räknat fram detta utifrån nuvarande förutsättningar, men
            denna regering har inte för avsikt att avgå! Jag är säker på att
            Centerpartiet och Miljöpartiet är beredda att ställa upp och arbeta
            med oss med denna fantastiskt svåra fråga, denna massarbetslöshet
            som faktiskt ni har ställt till med. Den här regeringen kommer
            inte att abdikera under sin ämbetsperiod som den förra gjorde.
          </note>
          <note>
            Det är riktigt att jag var med i Nya Zeeland. Där stod privatskolorna
            som spön i backen. Samtidigt har
          </note>
          <note>
            Frälsningsarméns utdelning av matpaket ökat med
          </note>
          <note>
            1 021 % de senaste fem åren. Det är en annan bild av samma verklighet
            som den Lars Tobisson såg. Han såg direktionsrummen på Riksbanken
            - jag såg även det andra; jag såg båda sakerna.
          </note>
          <note>
            Sedan, Lars Tobisson, är den svenska Riksbankens ställning mycket
            oberoende. Lars Tobisson åker världen runt och försöker avläsa
            inflationen beroende på hur oberoende ställning riksbanken har.
            Vi var också i Singapore, där riksbanksfullmäktiges ordförande
            var finansminister och de övriga i riksbanksfullmäktige utsågs
            av regeringen. Bilden är alltså inte så enkel, herr Tobisson.
          </note>
          <note>
            Anf. 49 LARS TOBISSON (m) replik
          </note>
          <note>
            Herr talman! Det är faktiskt så att den här regeringen skall
            abdikera under sin mandatperiod. Vi har alla fått höra att det
            kommer att bytas statsminister, och detta förutsätter att regeringen
            avgår. Låt oss hoppas att det blir en bättre regering efter detta.
            Låt oss hoppas att vi får en regeringsförklaring som innehåller
            åtgärder mot den arbetslöshet på 10 % vid sekelskiftet som förutses.
            Den nuvarande tillväxtpropositionen och det betänkande som Arne
            Kjörnsberg skrivit under innehåller inte ett skvatt när det gäller
            att göra någonting åt denna. Det är det som är det grundläggande
            problemet.
          </note>
          <note>
            Det var i det sammanhanget jag tog upp Nya Zeeland, där man verkligen
            har kommit till rätta med motsvarande problem. Och vad beträffar
            att Arne
          </note>
          <note>
            Kjörnsberg såg privatskolor som stod som spön i backen så är
            väl det bra! Det är jättebra om det finns flera skolor att välja
            mellan.
          </note>
          <note>
            Att det fanns ett bra och fungerande skolsystem kunde vi konstatera,
            men såg Arne Kjörnsberg verkligen den där matutdelningen i Frälsningsarméns
            regi?
          </note>
          <note>
            När skulle det ha skett? Det såg inte jag. Men jag kan tänka
            mig att det förekommer; det kan möjligen vara ytterligare ett
            utslag av det slags medmänsklighet som ingalunda behöver vara
            förträngd bara för att man avreglerar och ser till att människor
            får större frihet att tillgodose sin arbetslust och sin initiativkraft.
          </note>
          <note>
            Sedan säger Arne Kjörnsberg att man inte behöver göra Riksbanken
            mer självständig och hänvisar till att vi har varit i Singapore
            där de har en ordning där finansministern svarar för det här.
            Hämtar Arne
          </note>
          <note>
            Kjörnsberg sina ideal från en om inte diktatur så åtminstone
            halvdiktatur som Singapore?
          </note>
          <note>
            Anf. 50 ARNE KJÖRNSBERG (s) replik
          </note>
          <note>
            Herr talman! Jag förstod inte varför den församlade borgerligheten
            där borta i kammaren och även min partivän Sören Lekberg skrattade
            när jag talade om att den här regeringen inte har för avsikt att
            avgå. Nu, efter herr Tobissons lektion, har jag förstått att det
            berodde på det formella som måste ske när vårt parti byter partiledare.
            Låt mig erkänna, herr Tobisson: Jag hade fel på den punkten -
            formellt.
          </note>
          <note>
            Jag tar inte Singapore som exempel. Det var bara ett exempel
            på hur Lars Tobisson färdas världen runt och pekar på att Riksbankens
            oberoende är en förutsättning för låg inflation. Det är inte riktigt,
            och det var det jag tog Singapore som exempel på.
          </note>
          <note>
            Om inte herr Tobisson i Nya Zeeland såg Frälsningsarméns utdelning
            av matpaket kanske det beror på att herr Tobisson och jag rör
            oss i skilda kretsar.
          </note>
          <note>
            Anf. 51 ANNE WIBBLE (fp) replik
          </note>
          <note>
            Herr talman! Jag konstaterar först att jag inte fick något svar
            från Arne Kjörnsberg på frågan om det är ett mål för Riksbanken
            att värna penningvärdet i riksbankslagen. Jag hade inte väntat
            mig det heller, men tänk en gång till. Frågan kan besvaras med
            ja eller nej. Klarar Arne Kjörnsberg att svara ja ungefär som
            finansministern skulle det förenkla debattläget.
          </note>
          <note>
            Sedan klagade herr Kjörnsberg över att Folkpartiet bara vill
            både-och. Det är en väldigt vänlig beskrivning som jag tar som
            ett beröm. Vi är stolta över vår liberala ideologi och anser att
            det är viktigt med både frihet och rättvisa - med både företag
            och dagis.
          </note>
          <note>
            Det är en alltför enkel bild av verkligheten som herr
          </note>
          <note>
            Kjörnsberg håller på med om han tror att man kan klara sig med
            ett av dessa båda ting. Det är ju i kombinationen frihet och rättvisa
            - företag och dagis/marknadsekonomi och social välfärd - som Folkpartiet
            och styrkan i de liberala idéerna visar sig.
          </note>
          <note>
            Jag förstår att Arne Kjörnsberg inte vill tala om ideologi. Socialdemokrater
            brukar inte vara särskilt stolta över den socialistiska ideologin.
            Det kan jag gott förstå. Men man skall inte döma alla efter sig
            själv.
          </note>
          <note>
            Herr Kjörnsberg frågade om jag anklagar Socialdemokraterna för
            att ha medverkat till social oro och t.o.m. till tendenser till
            nynazism. Ja, jag anser att
          </note>
          <note>
            Socialdemokraternas opportunistiska inställning till ekonomisk-politiska
            förslag under förra mandatperioden och de löften som utställdes
            men som man inte har kunnat infria - vilket man måste ha vetat
            - har medverkat till att en känsla av främlingskap mellan medborgare
            och politiker skapats. Detta befäster tendenser som finns i olika
            sammanhang, nämligen tendenserna till främlingsfiendskap, social
            oro och svåra problem. Där har Socialdemokraterna ett betydande
            ansvar.
          </note>
          <note>
            Anf. 52 ARNE KJÖRNSBERG (s) replik
          </note>
          <note>
            Herr talman! Det är nästan så att jag saknar ord.
          </note>
          <note>
            Jag tillhör den partistyrelse som den 19 augusti 1994
          </note>
          <note>
            antog ett valmanifest där en lång rad nedskärningar presenterades.
            Vi socialdemokrater gjorde detta före valet. Min partiordförande
            intervjuades av TV. Jag tror att det var här utanför. Min partiordförande
            sade:
          </note>
          <note>
            Jag kan inte ens lova att vi inte kommer att sänka barnbidragen.
          </note>
          <note>
            Trots det säger fru Wibble att vi inte innan sagt vad vi skall
            göra efteråt. För mig var det emellertid ingen överraskning, eftersom
            fru Wibble har sagt det till mig tidigare. Hon har använt mycket
            starka ord om mina påståenden om vad vi sade före valet.
          </note>
          <note>
            Arbetslösheten är vårt stora problem ekonomiskt och socialt,
            men den tredubblades under fru Wibbles tid som finansminister.
            Glöm inte det!
          </note>
          <note>
            När fru Wibble var finansminister uttalade hon sig alltid fantastiskt
            optimistiskt. Men nu, när hon är i opposition, är hon väldigt
            pessimistisk. Fru Wibble slår, men fru Wibble träffar nästan aldrig
            rätt!
          </note>
          <note>
            Anf. 53 ANNE WIBBLE (fp) replik
          </note>
          <note>
            Herr talman! När jag sagt att Socialdemokraterna avgett opportunistiska
            förslag och ställt ut vallöften som inte kunnat infrias har jag
            gjort det, därför att jag trott på den nuvarande statsministerns
            ord. Om Arne
          </note>
          <note>
            Kjörnsberg studerar hans anförande i den avslutande partiledardebatten
            före valet finner han att där fanns långa inlägg om vikten av
            kommunal välfärd, landstingskommunal vård o.d. Det angavs mycket
            tydligt att med en socialdemokratisk regering skulle det minsann
            inte ha blivit samma ekonomiska svårigheter för vård och omsorg
            som under den borgerliga regeringen. Det om något var väl ett
            vallöfte?
          </note>
          <note>
            Arbetslösheten har beskrivits av herr Kjörnsberg själv i motioner
            här i riksdagen. Den skulle komma ner under 5 % redan under år
            1995. Men av det året återstår nu tio dagar, och arbetslösheten
            ligger på
          </note>
          <note>
            7,5 % eller något sådant. Om de räknas in som finns i olika åtgärder
            ligger arbetslösheten på nästan 12 %.
          </note>
          <note>
            535 000 personer är utan jobb. Är inte det ett svek?
          </note>
          <note>
            Jag menar att socialdemokratin måste erkänna dessa svek och att
            det var fel. Då kan ni kanske börja om och skapa en förståelse
            för det som behöver göras.
          </note>
          <note>
            Om man hela tiden skall släpa på tidigare utställda opportunistiska
            vallöften kommer man att ha en fullständigt hopplös svekdebatt.
            Jag märker att Arne
          </note>
          <note>
            Kjörnsberg blir upprörd till tusen, och jag förstår att han blir
            det. Om detta måste ni göra upp med er själva. Då kan ni kanske
            gå vidare.
          </note>
          <note>
            Anf. 54 ARNE KJÖRNSBERG (s) replik
          </note>
          <note>
            Herr talman! Är det konstigt att jag blir upprörd när fru Wibble,
            förra finansministern, i Sveriges riksdag står och säger att Socialdemokraterna
            - det parti som jag tillhör - bär en avgörande skuld när det gäller
            de våldstendenser och den nynazism som finns i det svenska samhället?
            Är det alltså någonting konstigt att jag blir upprörd? Jag tror
            att det bara är en - möjligen två - i denna kammare som tycker
            det.
          </note>
          <note>
            Anf. 55 MATS ODELL (kds) replik
          </note>
          <note>
            Herr talman! Jag gläds självklart över att tillväxten i Sverige
            i år kanske kommer upp till 4 %. Jag sade att detta utgör en alltför
            kortvarig puckel i tillväxtkurvan. Allt tyder på att tillväxten
            under de närmaste åren i praktiken kommer att halveras. Det var
            det som jag var inne på, Arne Kjörnsberg!
          </note>
          <note>
            Poängen med vad jag sade är att samtidigt ligger den socialdemokratiska
            tillväxtpolitiken inbäddad i ett antal utredande långbänkar. Är
            Arne Kjörnsberg beredd att ta fram en del av de här åtgärderna
            litet snabbare för att möta den avmattning i konjunkturen som
            faktiskt sker?
          </note>
          <note>
            Jag hörde t.ex. att Arne Kjörnsberg är helt mot alla reformer
            på arbetsrättens område. Eller finns det trots allt något som
            kan reformeras? En ganska omfattande utredningsverksamhet pågår
            faktiskt när det gäller detta. Är alltså Arne Kjörnsberg beredd
            att acceptera en modernisering av arbetsrätten?
          </note>
          <note>
            Arne Kjörnsberg frågar om det är vår motion eller om det är Jerzy
            Einhorn som gäller.
          </note>
          <note>
            I vår motion presenterar vi vår politik och den innehåller det
            som Jerzy Einhorn efterlyst, nämligen ytterligare åtgärder för
            att sanera landets ekonomi. I
          </note>
          <note>
            den motion som ligger till grund för dagens debatt erbjuder vi
            ytterligare en budgetsanering på ca 10 miljarder kronor, men vi
            har en annan fördelningspolitik. Vi anser nämligen, liksom Jerzy
            Einhorn, att man nu gått över gränsen när det gäller nedskärningar
            inom vård och omsorg. Därför kommer kammaren senare i dag att
            få ta ställning till ett yrkande från vår sida om en ökning av
            statsbidragen på detta område med upp till 4,8 miljarder kronor.
            Detta har vi i vår budgetmotion finansierat till sista kronan.
          </note>
          <note>
            Anf. 56 ARNE KJÖRNSBERG (s) replik
          </note>
          <note>
            Herr talman! Jag är beredd att acceptera förändringar i arbetsrätten.
            Men använd inte ordet modernisering, Mats Odell, eftersom det
            ofta leder fel. Som jag sade i mitt huvudanförande tror jag att
            det är bättre att parterna kommer överens. Jag tror faktiskt på
            resonemang och på samverkan. Jag tror att det är bra för arbetsmarknaden
            och för parterna på denna. Därmed är det bra för Sverige.
          </note>
          <note>
            Sedan till det här med nedskärningar. Förra veckan sade vår talesman
            i socialförsäkringsutskottet i samband med diskussionen om nedskärningar
            i ersättningsnivåerna: Vi gör inte detta därför att vi vill eller
            för att vara elaka. Vi gör det därför att det är ekonomiskt nödvändigt.
          </note>
          <note>
            Vi har föresatt oss att göra allt vi kan för att försvara det
            som brukar kallas för verksamheten. Jag är den förste att inse
            att det finns problem på en del håll.
          </note>
          <note>
            Vi är beredda att göra allt vi kan, men vi måste få ordning på
            ekonomin. Mats Odell, kom inte dragande med att ni har en finansiering!
            Motionerna är ju redan avslagna av riksdagen, så ni kan inte använda
            de pengarna en gång till.
          </note>
          <note>
            Anf. 57 MATS ODELL (kds) replik
          </note>
          <note>
            Herr talman! Nu är Arne Kjörnsberg i alla fall inne på att det
            finns ett behov av att ytterligare förbättra statens finanser
            och av att värna om vård och omsorg av framför allt gamla och
            sjuka. Då faller Arne
          </note>
          <note>
            Kjörnsberg tillbaka på att riksdagen har avslagit motioner. Men
            vi har ju framtiden för oss! Vi kan väl sätta oss ned och försöka
            lösa de här frågorna!
          </note>
          <note>
            Jag säger som Jerzy Einhorn: Vi har i vår motion ytterligare
            saneringsförslag, men vi har också en annan fördelningspolitik
            för att klara omsorgen om våra gamla och långvarigt sjuka.
          </note>
          <note>
            När det gäller arbetsrätten vill jag ställa en konkret fråga
            till Arne Kjörnsberg. I dag sägs många visstidsanställda ungdomar
            upp efter sex månader, när tiden för visstidsanställning går ut.
            Därefter måste det bli fråga om tillsvidareanställning, men arbetsgivarna
            törs inte tillsvidareanställa i dag. Är då Arne Kjörnsberg beredd
            att, som vi föreslår i vår motion, förlänga tiden upp till två
            år? Då kan de unga människor som det ofta handlar om få fortsätta
            att arbeta, och arbetsgivarna behöver inte rutinmässigt säga upp
            folk -
          </note>
          <note>
            något som ofta blir fallet på grund av de regler som gäller efter
            återställaren ni gjorde tillsammans med
          </note>
          <note>
            Gudrun Schyman.
          </note>
          <note>
            Man behöver inte kalla det för modernisering.
          </note>
          <note>
            Man kan kalla det för en anpassning till den verklighet som nu
            råder, till det konjunkturläge som vi nu har.
          </note>
          <note>
            Anf. 58 ARNE KJÖRNSBERG (s) replik
          </note>
          <note>
            Herr talman! Jag tycker att det vore fel, Mats
          </note>
          <note>
            Odell, om jag hade någon uttalad åsikt om det här.
          </note>
          <note>
            Parterna sitter ju nu i en utredning, och jag har stort förtroende
            för båda parterna. Jag överlämnar detta med varm hand till dem,
            och jag tror att det ligger i goda händer. Jag tycker att det
            finns ett egenvärde i att parterna blir överens.
          </note>
          <note>
            Mats Odell sade precis det jag ville att han skulle säga. Han
            sade: Låt oss sätta oss ned och resonera.
          </note>
          <note>
            Välkommen in i värmen, Mats Odell! Vi är, som jag sade i talarstolen,
            beredda att samtala med alla i denna riksdag.
          </note>
          <note>
            Anf. 59 JOHAN LÖNNROTH (v) replik
          </note>
          <note>
            Herr talman! Jag skall börja med att tacka Arne
          </note>
          <note>
            Kjörnsberg för tacket. Vi har faktiskt inte hört sådana tongångar
            på ganska länge från er socialdemokrater.
          </note>
          <note>
            Tvärtom får jag ofta höra från mina partikamrater runt om i landet
            att det nästan verkar ha gått ut en cirkulärskrivelse inom socialdemokratin.
            Man skall nu säga att Vänsterpartiet har fallit tillbaka i något
            slags opportunism, att de inte har några förslag och att de inte
            inser att det är ekonomiskt nödvändigt att göra precis på det
            ena eller andra sättet.
          </note>
          <note>
            Jag kan i och för sig förstå varför dessa tongångar har blivit
            så vanliga. Det finns ju en mycket stark kritik i er egen rörelse
            mot de orättvisa sänkningarna av a-kassan och mot att man tar
            pengar från kommunerna. Det finns en upplevelse av att det faktiskt
            finns alternativ. Vi lägger här i riksdagen alternativa förslag
            om att sanera budgeten.
          </note>
          <note>
            Jag vill fråga Arne Kjörnsberg om de siffror jag drog från LO-rapporten.
            Siffrorna handlade om hur inkomstklyftorna i Sverige har ökat.
            Är det sant, Arne
          </note>
          <note>
            Kjörnsberg, att det är ekonomiskt nödvändigt att göra på exakt
            det sätt som ni gör? Är det inte möjligt att genomföra en budgetsanering
            med en skärpt fördelningsprofil?
          </note>
          <note>
            Anf. 60 ARNE KJÖRNSBERG (s) replik
          </note>
          <note>
            Herr talman! I den ekonomisk-politiska debatten i juni stod jag
            i talarstolen och vände mig till Johan
          </note>
          <note>
            Lönnroth. Jag sade: Ni gjorde en strong insats på hösten och
            en bit in på våren. Sedan blev det annorlunda.
          </note>
          <note>
            Det kanske inte var ett tack med fyra bokstäver, men jag gav
            er i alla fall en komplimang för att ni ställde upp.
          </note>
          <note>
            Det har inte utgått några cirkulärskrivelser. Jag tittar bara
            på verkligheten, Johan Lönnroth. Ni orkade inte. Men fortfarande
            kvarstår för Johan Lönnroth precis samma erbjudande som jag tidigare
            gav till
          </note>
          <note>
            Mats Odell: Vi är beredda att samtala, och vi är beredda att
            samtala med alla i denna riksdag.
          </note>
          <note>
            Sedan, Johan Lönnroth, säger jag som finansministern har gjort
            vid flera tillfällen, även om jag kanske formulerar det på ett
            annat sätt: Jag är inte beredd att ta gift på att alla de åtgärder
            vi har fattat beslut om är exakt riktiga. Det vore förmätet. Kunde
            man vara säker på det vore man närmast en övermänniska. Man skulle
            inte bara vara säker utan man skulle t.o.m. vara självsäker intill
            dumhet om man påstod något sådant.
          </note>
          <note>
            Det grundläggande kvarstår dock. Vi måste komma dithän att vi
            betalar för de utgifter vi har. Vi måste, som på Gunnar Strängs
            tid, se till att vi helst har 1
          </note>
          <note>
            krona och 2 öre för varje krona vi betalar ut. Det är det vi
            strävar efter.
          </note>
          <note>
            Anf. 61 JOHAN LÖNNROTH (v) replik
          </note>
          <note>
            Herr talman! Ja, på den sista punkten är Arne
          </note>
          <note>
            Kjörnsberg och jag helt överens. Jag är alldeles övertygad om
            att vi måste gå in i nästa lågkonjunktur, när den nu kommer, med
            en mycket stark offentlig ekonomi.
          </note>
          <note>
            Men det är inte riktigt att, som Arne Kjörnsberg gör, säga att
            det var vi i Vänsterpartiet som inte orkade med i våras. Det var
            ni som av diverse taktiska och strategiska skäl, en del av dem
            begriper jag i och för sig, valde att gå ihop med Centerpartiet.
            Ni hade kunnat träffa en minst lika billig uppgörelse om jordbruket
            med oss som ni gjorde med Centern. Ni valde dock att göra upp
            med Centerpartiet.
          </note>
          <note>
            Jag har tidigare sagt att jag hoppas och tror att ni på er kongress
            i mars skall fatta beslut om att återigen föra upp bl.a. a-kassan
            till en rimlig nivå igen. Jag hoppas att ni då skall besluta om
            att förse kommuner och landsting med en rimligare ekonomi än vad
            de har i dag. Då kommer också förutsättningarna för ett återupptaget
            vänstersamarbete att bli mycket bättre.
          </note>
          <note>
            Men ni borde tala om för era partikamrater runt om i landet att
            de skall sluta upp med den typ av argument som tydligen nu har
            blivit vanliga: Att vi vänsterpartister inte orkade med och att
            vi inte insåg nödvändigheten av att det eller det skulle göras.
          </note>
          <note>
            Det var väldigt bra att Arne Kjörnsberg sade att
          </note>
          <note>
            Socialdemokraterna kan ha haft fel på några punkter.
          </note>
          <note>
            Jag emotser med spänning vad det betyder.
          </note>
          <note>
            Anf. 62 ARNE KJÖRNSBERG (s) replik
          </note>
          <note>
            Herr talman! Jag tycker att jag är skyldig Johan
          </note>
          <note>
            Lönnroth ett svar på utmaningen om att slå vad. Johan
          </note>
          <note>
            Lönnroth, jag slår inte vad om politiken. Därför avböjer jag
            det vadet, oavsett om det gällde en krona eller tio kronor. Vi
            får resonera i stället.
          </note>
          <note>
            Vi har många stora frågor framför oss i vårt land.
          </note>
          <note>
            Vi måste enligt min bedömning komma överens över ett brett fält.
            Johan Lönnroth och Vänsterpartiet är välkomna att delta i arbetet
            med att försöka nå fram till det. Det finns, utan att peka ut
            någon av de många frågor det gäller, ett värde i att ha breda
            majoriteter i
          </note>
          <note>
            Sveriges riksdag.
          </note>
          <note>
            Låt mig sedan sluta med att säga någonting om
          </note>
          <note>
            LO:s rapport om inkomstskillnader. Den har vissa svagheter, men
            självklart läser man den med mycket stort intresse och med väldigt
            stort allvar. Det finns mycket kvar att göra i det svenska samhället
            för att återskapa och komma tillbaka till det som jag i talarstolen
            kallade det goda Sverige. Det gäller att komma tillbaka till det
            goda Sverige och till det folkhem som vi vill ha.
          </note>
          <note>
            Anf. 63 PER-OLA ERIKSSON (c)
          </note>
          <note>
            Herr talman! I Dagens Industri fanns i fredags rubriken "Sverige
            i topp". Rubriken gällde en artikel där BNP-tillväxten i olika
            stater jämfördes. Enligt de senaste offentliggjorda siffrorna
            har Sveriges ekonomi växt väsentligt mer än exempelvis USA:s,
            Tysklands,
          </note>
          <note>
            Frankrikes och Storbritanniens ekonomier.
          </note>
          <note>
            Det är framför allt stora överskott i utrikeshandeln och betydande
            investeringar i näringslivet som är förklaringen till den svenska
            tillväxten. Jag är förvånad över att de inledande talarna i dag
            inte har förmått glädja sig över de siffrorna. Vi kan också notera
            ett ökat förtroende från omvärlden för Sverige och svensk ekonomi.
          </note>
          <note>
            Den starka tillväxten under det gångna året har självklart ett
            samband med att den svenska kronan har fått flyta sedan hösten
            1992. Förändringarna i den svenska valutakursen gentemot omvärlden
            har gjort svensk produktion mera konkurrenskraftig. Långsiktigt
            kan vi naturligtvis inte räkna med att en lågt värderad valuta
            skall kunna generera en positiv utveckling för den svenska ekonomin.
            Vi behöver åtgärder för att skapa en hållbar tillväxt.
          </note>
          <note>
            Avgörande för de kommande åren är i stället hur den inhemska
            efterfrågan utvecklas, att räntorna kan fortsätta att sänkas och
            att vi får ordning och reda i statsfinanserna. Framtidstron hos
            företag och enskilda medborgare i det här landet avgör om förbättringen
            av konjunkturen skall kunna förlängas genom att den inhemska efterfrågan
            avlöser där de snabba exportökningarna mattas av.
          </note>
          <note>
            Tilltron till svensk ekonomi har förbättrats radikalt sedan månadsskiftet
            mars/april då Centern och regeringen inledde samarbetet om den
            ekonomiska politiken. Bevisen på den punkten är många. Vi fick
            i april som mest betala 5 kr och 40 öre för en tysk mark. I
          </note>
          <note>
            dag kostar den ca 4 kr och 60 öre. Den femåriga bundna villaräntan
            har sänkts med drygt 2,5 procentenhet sedan april. Ytterligare
            sänkningar bör ligga inom räckhåll om utvecklingen hålls stabil.
          </note>
          <note>
            Den som i dag lägger om ett femårigt bundet villalån som togs
            upp i december 1990 på 500 000 kr får i dag en förbättring av
            sin ekonomi med 1 270 kr i månaden. Detta är en radikalt annorlunda
            och förbättrad situation för många villaägare och låntagare runt
            om i vårt land, men som dess värre inte alltid uppmärksammas så
            mycket i den allmänna debatten. Man fastnar i enskildheter och
            procentsatser i olika socialförsäkringssystem. Detta, ledamöter
            av riksdagen, är en mycket viktig bit för många svenskar, nämligen
            att skuldbördan minskar.
          </note>
          <note>
            Förbättringen av statsfinanserna kan också avläsas på många andra
            sätt. Det kan inte minst avläsas i utvecklingen av statsskulden
            och i statens lånebehov.
          </note>
          <note>
            Jag noterade att Arne Kjörnsberg var inne på samma tema i sitt
            inledningsanförande. Det är naturligtvis en framgång att vi lyckades
            stabilisera statsskulden två år före den tidpunkt som Carl Bildt
            efterlyste att vi skulle förplikta oss till i fjolårets valrörelse.
          </note>
          <note>
            Det är också en framgång att statens lånebehov begränsas till
            i storleksordningen 60-70 miljarder kronor 1996 jämfört med nära
            140 miljarder kronor för innevarande år.
          </note>
          <note>
            Ett annat mått på framgången för den samlade ekonomiska politiken
            i Sverige är också att den faktiska inflationen kunnat hållas
            nere. Inflationsförväntningarna har kunnat pressas tillbaka trots
            den relativt sett höga tillväxttakten de senaste kvartalen.
          </note>
          <note>
            Sänkningen av matmomsen, som genomförs om mindre än två veckor,
            bidrar också till att hålla tillbaka inflationen nästa år. Det
            innebär dessutom en bra fördelningspolitik.
          </note>
          <note>
            Momssänkningen betyder som bekant mest för flerbarnsfamiljer
            med låga inkomster. För en tvåbarnsfamilj betyder det att matkostnaden
            kan sänkas med i storleksordningen 400 kr per månad vid fullt
            genomslag.
          </note>
          <note>
            Det är obestridligt att det har skett en väsentlig stabilisering
            i svensk ekonomi jämfört med den turbulens som rådde i Sverige
            vårvintern detta år. Utsikterna för nästkommande år är inte bara
            väsentligt bättre än vad många har fruktat - de är t.o.m. bättre
            än vad nästan alla hade vågat hoppas på.
          </note>
          <note>
            Även om landets finanser är bättre än på mycket länge, innebär
            det inte att Sveriges ekonomiska situation är problemfri. Saneringen
            av statsfinanserna leder till att många måste göra kännbara men
            ändå nödvändiga uppoffringar.
          </note>
          <note>
            Fortsatt stark tilltro till den ekonomiska politiken förutsätter
            att gjorda åtaganden fullföljs konsekvent.
          </note>
          <note>
            Steg för steg skall vi föra upp Sverige på fast mark igen. Nu
            befinner vi oss inte vid en tidpunkt då det är lämpligt att fatta
            beslut om exempelvis höjda ersättningsnivåer i försäkringssystemen
            eller beslut som skulle eliminera andra viktiga inslag i budgetsaneringen.
            Tvärtom måste vi vara vaksamma så att utgiftstrycket i de offentliga
            finanserna pressas tillbaka för att kunna ha ekonomisk-politisk
            handlingsfrihet i en kommande lågkonjunktur. Oavsett vad vi vill
            på den punkten kommer lågkonjunkturen förr eller senare. Misstagen
            från 1980-talet får inte upprepas.
          </note>
          <note>
            Herr talman! Jag anser att den allra största utmaningen för politiken
            under återstoden av 1990-talet är att söka återskapa full sysselsättning
            på de nivåer vi varit vana vid i Sverige. Det är dess värre på
            den punkten som jag inte är helt nöjd med utvecklingen under det
            gångna året och som jag hyser störst farhågor för inför de kommande
            åren. Kampen mot arbetslösheten måste därför bli en förstahandsuppgift.
            För att lyckas måste vi ha en serie av olika åtgärder, vilket
            framgår av tillväxtpropositionen och finansutskottets betänkande,
            för att kunna skapa en hållbar ekonomisk tillväxt.
          </note>
          <note>
            Sveriges roll som företagarnation måste stärkas. I
          </note>
          <note>
            tillväxtpropositionen och i finansutskottets betänkande - jag
            ber att få yrka bifall - finns viktiga förslag när det gäller
            möjligheter till nyföretagande och nysatsningar i befintliga små
            och medelstora företag. Jag tänker på kvittningsrätten för nystartade
            företag och de möjligheter till riskkapitalavdrag som införs fr.o.m.
            årsskiftet. Jag tänker också på förslaget till enkelbeskattning
            som nu bereds och som skall träda i kraft senast den 1 januari
            1988. Från Centerns sida värdesätter vi också att en ökad ram
            kommer att ges åt de s.k. kvinnolånen som visat sig mycket efterfrågade
            och effektiva. Från Centerpartiet ser vi det också som en framgång
            att det system för särskilda företagsgarantier som vi efterlyste
            före valet 1994 nu utreds i en statlig kommitté.
          </note>
          <note>
            Ökad satsning på högre utbildning och forskning är en nödvändig
            del i en politik för tillväxt. Därför är det bra att kursen nu
            har lagts fast för en stor utbyggnad av små och medelstora högskolor
            för fler högskoleplatser i landet med särskild tyngdpunkt på Mitthögskolan,
            Bergslagen, Malmö och sydöstra Sverige.
          </note>
          <note>
            Kunskapsproduktionen och den högre utbildningen spelar roll både
            för näringslivsutvecklingen och för enskilda människors möjligheter
            att skaffa sig trygga jobb. Det har vi exempel på kring flera
            av de befintliga universiteten och högskolorna. Låt mig också
            passa på tillfället att uttrycka Centerns vilja att nästa års
            forskningspolitiska proposition skall kunna innebära att antalet
            universitet i Sverige utökas.
          </note>
          <note>
            Det är också min övertygelse att de miljöpolitiska satsningar
            som sker genom tillväxtpropositionen kan ge avsevärda tillskott
            av nya jobb. Det är också angeläget att beslutet om en särskild
            delegation för miljöteknik och ett program för att upphandla miljövänlig
            teknik och miljövänliga produkter verkställs på ett så effektivt
            sätt som möjligt. Att satsningarna på förnybar energi, såväl inom
            som utanför Sveriges gränser, utökas är värdefullt. Den politik
            för omställning av energisystemet som nu är aktuell måste bedrivas
            så att ett investeringsprogram på detta område kan ha god fart
            och stor kraft inför den lågkonjunktur som vi vet att vi har framför
            oss. Det bidrar till att kunna skapa jobb igen för att häva lågkonjunkturens
            problem.
          </note>
          <note>
            Under nästa år förutskickar tillväxtpropositionen avgörande besked
            på två ytterst väsentliga punkter för sysselsättningen och ekonomin:
            arbetsrätten och lönebildningen.
          </note>
          <note>
            Jag anser att det var ett misstag att regeringen
          </note>
          <note>
            1994 genomdrev återställare när det gäller de reformeringar av
            arbetsrätten som åstadkoms under den förra mandatperioden. Det
            är nu historia, och vi får väl lägga det till handlingarna. Nu
            skall vi inte se bakåt, nu får vi se framåt. Däremot var det klokt
            att tillsätta Arbetsrättskommissionen. Vi har nu en väsentligt
            förändrad arbetsmarknad jämfört med den vi hade på 1970-talet
            då nuvarande arbetsrätt utformades.
          </note>
          <note>
            Vi vet att arbetsmarknaden kommer att förändras avsevärt även
            under det kommande decenniet.
          </note>
          <note>
            Det är min förhoppning att de parter som nu är företrädda i Arbetsrättskommissionen
            skall inse att den nya arbetsmarknaden kräver en förnyad arbetsrätt.
            Jag hoppas också att den insikten skall bidra till att båda parter
            kan överge de barrikader som alltför länge har stått i vägen för
            en förnyelse på det här området.
          </note>
          <note>
            En arbetsrätt med ökad flexibilitet är inte ett hot mot jobben
            utan en väsentlig förutsättning för att största möjliga antal
            skall få trygga jobb i framtiden.
          </note>
          <note>
            Jag hoppas att parterna på arbetsmarknaden inser detta och att
            riksdagen sedan förmår fatta beslut baserat på denna insikt, snarast
            möjligt efter det att Arbetsrättskommissionen har avslutat sitt
            arbete i mars.
          </note>
          <note>
            Även lönebildningen behöver reformeras - det vet vi efter mer
            än två decenniers misslyckanden på denna punkt. Att de nominella
            löneökningarna efter årets avtalsrörelse trots den stora arbetslösheten
            i Sverige överträffar nivåerna i nästan alla andra industriländer
            visar på nödvändigheten av en reformering av lönebildningen.
          </note>
          <note>
            Det bästa är självfallet att det är parterna på marknaden som
            tar sitt ansvar utan statlig styrning. Reformbehovet är så uppenbart
            att parterna inte får misslyckas med att före nästa års utgång
            gemensamt redovisa hur de avser att förändra spelreglerna. Skulle
            parterna misslyckas kan inte lagstiftningen i den del som den
            påverkar spelreglerna förbli opåverkad.
          </note>
          <note>
            Herr talman! Det är min absoluta övertygelse att stabiliseringen
            av statsfinanserna har goda möjligheter att fullföljas på ett
            lyckosamt sätt - inte minst genom den framgång som samarbetet
            mellan regeringen och
          </note>
          <note>
            Centerpartiet visat sig medföra.
          </note>
          <note>
            Nu kan och måste vi forma en politik för en hållbar tillväxt.
            Det är viktigt att ansträngningarna att främja nyföretagande och
            utveckling i små och medelstora företag verkligen har högsta prioritet.
            Satsningarna på kompetensutveckling och högre utbildning måste
            göras så att hela Sverige får bättre utvecklingsförmåga. Miljö-
            och energipolitiken måste användas för att stärka sysselsättning
            och ekonomi.
          </note>
          <note>
            Beträffande energin och kärnkraften får jag göra en kommentar
            med anledning av det Lars Tobisson sade inledningsvis.
          </note>
          <note>
            Jag är förvånad över och tycker att det är anmärkningsvärt att
            de som i andra sammanhang efterlyser ett starkt omvandlingstryck
            i ekonomin, så fort energin förs på tal främst vill konservera
            befintlig struktur och förlita sig på den teknik som utvecklades
            under 1950- och 1960-talen. Jag tycker att nytänkandet borde visa
            sig mera. Att förlita sig på att alltmer åldrade reaktorer även
            skall svara för hälften av Sveriges elbehov långt in i nästa sekel
            är att spela ekonomisk hasard, till väsentligt högre risker än
            om vi påbörjar avvecklingen med att ta flera reaktorer ur drift
            under detta årtionde. Vi bör samlas kring ett offensivt program
            för omställning av energisystemet.
          </note>
          <note>
            Här kan många sysselsättningstillfällen komma fram.
          </note>
          <note>
            Med en politik för arbete, trygghet och utveckling kan vi skapa
            livskraft i alla delar av landet och värna välfärdssamhället.
            Det är för mig och Centerpartiet den viktigaste uppgiften de närmaste
            åren. Med dagens beslut om viktiga tillväxtåtgärder lägger vi
            en god grund för det arbetet.
          </note>
          <note>
            Jag ber att än en gång få yrka bifall till hemställan i finansutskottets
            betänkande.
          </note>
          <note>
            Avslutningsvis vill jag framföra en önskan om en god jul och
            ett gott nytt år, även till de ledamöter som inledde debatten
            i moll. Jag hoppas att de också skall se möjligheterna och inte
            bara problemen. Vi ses nästa år i nya debatter och tar nya tag
            för att fortsätta saneringen av svensk ekonomi och skapa en bra
            plattform för resten av detta sekel.
          </note>
          <note>
            Anf. 64 ANNE WIBBLE (fp) replik
          </note>
          <note>
            Herr talman! Jag förmodar att Per-Ola Eriksson ännu inte har
            hunnit läsa Energikommissionens betänkande - annars kunde han
            inte gärna ha sagt det han sade i slutet av sitt anförande.
          </note>
          <note>
            Jag tänkte ställa tre ganska korta frågor, som jag inte tror
            skall förta julhälsningen i slutet av Per-Ola
          </note>
          <note>
            Erikssons anförande.
          </note>
          <note>
            Den första frågan handlar om det som Per-Ola
          </note>
          <note>
            Eriksson pratade ganska mycket om, dvs. budgetsaneringen, där
            han anser sig vara stolt över sin och
          </note>
          <note>
            Centerpartiets medverkan. Är Centerpartiet och Per-
          </note>
          <note>
            Ola Eriksson verkligen beredda att offra budgetsaneringen för
            en förtida avveckling av kärnkraften? Det framgår nämligen med
            önskvärd tydlighet att det är mycket stora kostnader för samhällsekonomin
            och budgeten förenade med den inställning som Centerpartiet förespråkar.
          </note>
          <note>
            Min andra fråga är om Per-Ola Eriksson också är beredd att offra
            klimatkonventionen och koldioxidutsläppen. Jag har annars trott
            något på Centerpartiets omsorg om vår miljö, att det är viktigt
            att Sverige lever upp till de klimatkonventioner som vi har skrivit
            under och inte medverkar till att öka utsläppen av koldioxid.
            Men den storskaliga gassatsning som centerpartistiska förespråkare
            har gjort sig till tolk för leder ju tyvärr, med mycket stor bestämdhet,
            till just ökade utsläpp av koldioxid. Det stämmer inte med min
            bild av Centerns miljöpolitik, men man kanske har ändrat den.
          </note>
          <note>
            Min tredje fråga hör mera konkret till dagens betänkande. Har
            Centern ändrat sig på riktigt i fråga om att förespråka AP-fondsägande
            i småföretag? Eller är det något som ni bara har skrivit under
            på utan att mena det?
          </note>
          <note>
            Anf. 65 PER-OLA ERIKSSON (c) replik
          </note>
          <note>
            Herr talman! Jag kan gärna föra en kärnkraftsdebatt med Anne
            Wibble, och med många andra också för den delen, men dagens tema
            kanske inte är kärnkraften i första hand. Jag tycker att Anne
            Wibble och många andra som ansluter sig till hennes synsätt inte
            ser möjligheterna att skapa ny sysselsättning och att få dynamik
            i ekonomin genom att föra in någonting nytt i stället för att
            hålla fast vid det gamla. Eftersom man talar om förnyelse på många
            andra områden, behöver man också kunna förnya synsättet och tänkandet
            när det gäller energi, i stället för att hålla fast vid ett gammaldags,
            konservativt synsätt. Det innebär inte att man äventyrar budgetsaneringen
            om man tar fram det som är hållbart. Däremot vore det att äventyra
            budgetsaneringen om man lade nya pengar i föråldrade system, som
            kärnkraften utgör.
          </note>
          <note>
            Beträffande CO2 vill jag ställa en fråga till Anne
          </note>
          <note>
            Wibble: Är det så att Folkpartiet är intresserat att tillsammans
            med Centerpartiet och även regeringen medverka till att höja CO2-skatten
            för att styra bort från användning av det som ger utsläpp i luften
            och naturen, det som vi vill ha bort? Det är bra om det är så.
            Men sedan måste man se på helheten.
          </note>
          <note>
            Det finns en väldigt stor faktor som förstör luften och skickar
            ut mycket utsläpp, och det är trafiken.
          </note>
          <note>
            Samtidigt som vi förnyar energisystemet måste vi vara beredda
            att radikalt förändra trafiksystemet, så att vi får en bättre
            miljö.
          </note>
          <note>
            Avslutningsvis vill jag säga att det är viktigt att också använda
            AP-fondssystemet för att hitta blågula lösningar, och när det
            behövs riskkapital och det görs emissioner skall placeringen ske
            i Sverige så att svenska sparare kan få vara med i den värdetillväxt
            som vi ser framför oss.
          </note>
          <note>
            Anf. 66 ANNE WIBBLE (fp) replik
          </note>
          <note>
            Herr talman! På min första fråga, om man är beredd att offra
            budgetsaneringen, svarade Per-Ola
          </note>
          <note>
            Eriksson egentligen bara med en massa ord och ingenting mera.
            Det var väl bra att han inte svarade ja rätt upp och ned, men
            det hade varit bättre om han hade svarat nej. Jag kan förstå att
            han inte ville svara någonting.
          </note>
          <note>
            Frågan om koldioxidutsläppen är uppenbarligen mycket känslig
            för Centerpartiet. Jag kan förstå det.
          </note>
          <note>
            Den hållning som Centerpartiet för närvarande intar i fråga om
            en storskalig satsning på gas, innebär ju en mycket betydande
            ökning av utsläppen av koldioxid, som kommer att ställa till enormt
            stor skada inte bara i Sverige utan i hela världen. Det strider
            ju mot det som Centerpartiet tidigare har talat för. Men jag förmodar
            att man gör en omsvängning till att bry sig mindre om koldioxidutsläpp
            och miljö. Jag tycker att det är tråkigt.
          </note>
          <note>
            Det mest positiva man skulle kunna säga om Per-
          </note>
          <note>
            Ola Erikssons anförande är att han, möjligen på grund av bekymmer
            om ökade koldioxidutsläpp som effekt av Centerns politik, nu tycks
            förorda en höjd bensinskatt. Kan det vara tanken att man skall
            föra fram det från Centerpartiet? Det kan vara en trevlig julklapp
            till en del väljare, om det är Centerpartiets nya giv.
          </note>
          <note>
            Anf. 67 PER-OLA ERIKSSON (c) replik
          </note>
          <note>
            Herr talman! Man skall inte läsa in mer än vad som är sagt, Anne
            Wibble. Vad vi vill åstadkomma är en förnyelse av transportsystemet.
            Vi vill dels överföra betydande resurser som i dag går på landsväg
            till järnväg - ett miljövänligare transportsystem - dels ha bränslen
            som är miljövänliga. Anne Wibble är självfallet välkommen i det
            arbetet.
          </note>
          <note>
            Jag konstaterar, Anne Wibble, att det samtidigt som vi byggde
            ut kärnkraftsprogrammet i detta land också byggdes upp en statsskuld.
            Skulle vi inte nu kunna vända på det hela och avveckla kärnkraften,
            förnya energisystemet och minska statsskulden? Har
          </note>
          <note>
            Anne Wibble snuddat vid tanken att vi kanske skall vända på det
            hela? Under den tid vi byggde ut kärnkraftsprogrammet blev vi
            inte precis rikare. Det kanske finns ett samband där emellan.
          </note>
          <note>
            Jag tycker att vi nu, när Energikommissionen har lagt fram sitt
            betänkande, skall fundera allvarligt på hur vi kan forma en långsiktig
            energipolitik som klarar energiförsörjningen till den elintensiva
            industrin.
          </note>
          <note>
            Samtidigt skall vi också bygga nytt för att kunna skapa ny sysselsättning
            och en hållbar tillväxt.
          </note>
          <note>
            Om Anne Wibble tänker efter inser hon att det finns betydande
            möjligheter som framför allt kan engagera småföretagare, som jag
            vet att också Anne
          </note>
          <note>
            Wibble känner för.
          </note>
          <note>
            Anf. 68 LARS TOBISSON (m) replik
          </note>
          <note>
            Herr talman! Vi moderater vill sätta omvandlingstryck på elproducenterna
            genom att låta marknaden bestämma. Genom att använda kärnkraftverken
            så länge det är ekonomiskt och säkerhetsmässigt försvarbart kommer
            vi också att se till att elproducenterna vet att det kommer en
            dag när det inte längre lönar sig att underhålla aggregat, när
            andra förnybara energikällor har vuxit fram, och då kommer situationen
            att lösas.
          </note>
          <note>
            Genom att göra som Centerpartiet förordar - att gå fram med regleringar
            - skapar man osäkerhet på marknaden. Vi vet med säkerhet att detta
            slår ut jobb här i Sverige.
          </note>
          <note>
            Jag var förundrad över att höra hur Per-Ola Eriksson slår knut
            på sig själv när han skall vara regeringen och Göran Persson till
            lags. Hur känns det egentligen att i ett betänkande ha skrivit
            under på att den allmänna arbetslöshetsförsäkringen inte skall
            återinföras, trots att det var ett centerstatsråd som genomdrev
            det i förra regeringen? Hur kändes det att rösta emot möjligheten
            att bevara bygderegementen? Hur kändes det att rösta emot våra
            försök att inte försämra momsuppbörden för småföretagare, något
            som är mycket viktigt? Hur känns det nu att stödja förslag om
            att låta
          </note>
          <note>
            AP-fonden köpa svenska aktier i en ny löntagarfond?
          </note>
          <note>
            Det är ju exakt detsamma. De gamla löntagarfonderna kallades
            just för AP-fonder. Hur känns det att stödja en politik som innebär
            att vi har en avtagande tillväxt och en strukturarbetslöshet på
            10 % fram emot sekelskiftet? Det kan inte vara lätt att gå ut
            med detta.
          </note>
          <note>
            Är enda avsikten med det att få sympatier och stöd för en avveckling
            av kärnkraften? Då blir det bara ännu värre med arbetslösheten
            framöver.
          </note>
          <note>
            Anf. 69 PER-OLA ERIKSSON (c) replik
          </note>
          <note>
            Herr talman! Det var värst vad Lars Tobisson var grälsjuk i dag.
            Jag noterade också vad han sade i sitt inledningsanförande. Jag
            vet inte vad det beror på.
          </note>
          <note>
            Jag vet inte om det beror på att det har varit en tröttsam höst
            och att han ensam har fått hålla ordning och reda på Moderata
            samlingspartiet då partiordföranden varit borta. Men Lars Tobisson
            använde ett tonläge både i sitt inledningsanförande och även nu
            i repliken som jag inte tycker bådar gott för framtiden.
          </note>
          <note>
            Först och främst, Lars Tobisson, vill jag säga att det vi tänker
            använda när det gäller AP-fonderna är den fond som er tidigare
            partiordförande Gösta Bohman varit med om att inrätta, och även
            den som
          </note>
          <note>
            Lundgren var med om att inrätta. Det som var rätt då kan väl
            helt plötsligt inte ha blivit fel?
          </note>
          <note>
            Eller är användande av AP-fonderna något som
          </note>
          <note>
            Moderata samlingspartiet ägnar sig åt bara då man sitter i regeringsställning?
            Så fort man är i opposition är det som man har gjort i regeringsställning
            felaktigt.
          </note>
          <note>
            Jag tolkar det så när Lars Tobisson med sådant engagemang ifrågasätter.
          </note>
          <note>
            Så till frågan om kärnkraften, Lars Tobisson. I dag är det bevisat
            att kärnkraften inte håller för vanlig marknadsekonomi och för
            försäkringssystemet. Om marknadsekonomin skulle fungera på kärnkraftens
            område skulle man också våga försäkra den. I dag är det inte på
            det sättet. Det kanske finns ett samband där emellan. Har Lars
            Tobisson funderat på den punkten?
          </note>
          <note>
            Jag tycker att Lars Tobisson mera skall se framåt, och inte blicka
            bakåt. Alltför mycket av Lars Tobissons anförande i dag var tillbakablickar.
            Se möjligheterna! Se den nya tiden! Vila gärna under jul och nyår,
            så tror jag att humöret blir något bättre efter årsskiftet.
          </note>
          <note type="speaker">
            Anf. 70 ROY OTTOSSON (mp)
          </note>
          <note>
            Herr talman! Nyligen fick vi en rapport från Naturvårdsverket
            som visar att praktiskt taget inget av de miljömål som vi beslutat
            om här i riksdagen har uppnåtts - detta trots att dessa mål i
            sig inte var tillräckliga. Andra rapporter om tilltagande miljöproblem
            strömmar åter in till oss riksdagsledamöter. Nu senast gällde
            det utarmningen av de sista resterna av naturskogarna i vårt land,
            som uppenbarligen inte har hejdats av den nya skogsvårdslagen
            och allt vackert tal om miljön. Miljöskulden fortsätter att öka,
            tvärtemot vad alla partier säger sig vilja.
          </note>
          <note>
            Arbetslösheten biter sig fast på oacceptabelt höga nivåer - detta
            trots att många nya jobb har tillkommit under det sista året.
            Prognoserna pekar på fortsatt sjunkande arbetslöshet, men det
            sker alltför långsamt, och det är stor risk att den permanentas
            en bit över femprocentsnivån. Den snabba ekonomiska tillväxten
            i år ger inte nya jobb i samma utsträckning som förr, och de som
            redan har jobb är måhända mer intresserade av att höja sina löner
            än att dela på jobben.
          </note>
          <note>
            Räntorna ligger fortfarande kvar på en onormalt hög nivå trots
            att de har sjunkit en del under hösten, och trots kraftigt förstärkt
            kronkurs, stabil och långsam prisökningstakt, snabb ekonomisk
            tillväxt och framgångsrik budgetsanering. De höga realräntorna
            slår hårt på boendekostnader och på företag som i första hand
            säljer på den inhemska marknaden. Räntorna utgör en effektiv broms
            för fortsatt återhämtning av ekonomin. De har ett kvävande strypgrepp
            på stora delar av näringslivet och hushållssektorn.
          </note>
          <note>
            Herr talman! Den fortsatta miljöförstöringen, den höga arbetslösheten
            och de fortsatt höga räntenivåerna är viktiga problem med avgörande
            betydelse för vår, våra barns och våra barnbarns framtid. Det
            krävs nu en strategi för en långsiktigt hållbar ekonomisk utveckling,
            ur såväl social som ekologisk synpunkt.
          </note>
          <note>
            Miljöpartiet de gröna har med regeringen överenskommit om vissa
            gemensamma riktlinjer i syfte att främja en långsiktigt hållbar
            ekonomisk utveckling.
          </note>
          <note>
            Denna överenskommelse fullföljs i detta betänkande.
          </note>
          <note>
            Jag kan notera att vi på grund av detta angrips både från höger
            och från vänster. Man förstår tydligen inte riktigt, var och en
            på sitt sätt, vad en sådan uppgörelse innebär. Vi och vår samarbetspartner
            har naturligtvis skilda ideologiska utgångspunkter och olika målsättningar,
            så överenskommelsen är en kompromiss mellan dessa.
          </note>
          <note>
            Syftet med överenskommelsen är att skapa en varaktig och bred
            majoritet för en långsiktigt bra ekonomisk politik. Det är ett
            gemensamt intresse över partigränserna att så snabbt som möjligt
            ta Sverige och den svenska staten ur det ekonomiska moras som
            vi fortfarande befinner oss i. Vi har visserligen skilda uppfattningar
            om hur dessa ekonomiska problem har uppkommit, vilka som bär det
            politiska ansvaret för det, osv. Men för framtidens skull är det
            av avgörande betydelse att snabbt ta oss ur det. Om vi inte gör
            det leder det till att kommande generationer blir betydligt fattigare,
            att välståndet snabbt urgröps och miljöproblemen växer.
          </note>
          <note>
            Den plattform som nu tre partier - Miljöpartiet,
          </note>
          <note>
            Socialdemokraterna och Centerpartiet - står bakom har den övergripande
            målsättningen att uppnå en långsiktigt hållbar ekonomisk utveckling.
            Det gäller inte att uppnå maximalt hög tillväxt, eftersom det
            regelmässigt leder till både miljöförstöring och social och regional
            utslagning. I betänkandet, liksom propositionen, framgår mycket
            klart att det nu gäller att arbeta långsiktigt för att uppnå realekonomiska
            förbättringar med minskad miljöskuld, minskad arbetslöshet och
            en positiv utveckling som kommer hela landet till del.
          </note>
          <note>
            För att uppnå detta mål om långsiktigt hållbar ekonomisk utveckling
            utpekar vi i huvudsak fyra åtgärdsområden. Det är fortsatt sanering
            av statsfinanserna, större satsning på utbildning, bättre villkor
            för företagen och mer långtgående miljökrav. Jag hinner knappast
            gå in djupare på alla dessa områden på den korta tid som står
            till mitt förfogande. Men något kort skall jag ändå säga.
          </note>
          <note>
            Saneringen av statsfinanserna har varit ett kärt ämne för denna
            riksdag under hela det senaste året.
          </note>
          <note>
            Jag vill särskilt peka på betydelsen av det konvergensprogram
            som regeringen med stöd av Miljöpartiet, Centerpartiet och kds
            skickade in till EU i juni månad. Det sammanfattade rätt bra hur
            budgetsaneringen nu görs och skall fullföljas fram till sekelskiftet.
            Det går alltså längre än kompletteringspropositionen i detta avseende.
            Genom det breda politiska stöd som denna budgetsanering fått av
            riksdagspartierna, har det också fått betydande effekter för att
            stärka förtroendet för svensk ekonomi. Vi har också kunnat inkassera
            detta stärkta förtroende i form av stärkt kronkurs, lägre räntor,
            minskat statligt upplåningsbehov och allmänt bättre ekonomi under
            sensommar och höst. Vi är självklart, från Miljöpartiets sida,
            fast beslutna att fullfölja budgetsaneringen.
          </note>
          <note>
            Samtidigt måste vi ha klart för oss att budgetsaneringen innebär
            ett mycket stort besparingsprogram i de statliga utgifterna. En
            del av dessa besparingar kan komma att slå snett och drabba ekonomiskt
            utsatta människor på ett orättfärdigt sätt. Vi måste därför vara
            beredda på att justera en del av de åtgärder som redan beslutats.
            Från Miljöpartiets sida anser vi bl.a.
          </note>
          <note>
            att besparingarna i socialförsäkringarna kunde ha gjorts så att
            låginkomsttagarna inte drabbats, och vi anser att på tok för stora
            summor lagts på extremt dyra skrytbyggen till broar och motorvägar.
          </note>
          <note>
            Det råder också stor enighet om att vi skall satsa mer på vuxenutbildning
            och framför allt högre utbildning och forskning. Från Miljöpartiets
            sida vill jag särskilt peka på vikten av att vuxenutbildningen
            utvecklas och förstärks. Inslaget av arbetsmarknadspolitik bör
            minskas till förmån för permanenta resurser för komvux men också
            för folkhögskolor och folkbildning. Lärandet är inte något man
            gör färdigt i ungdomen, tvärtom krävs i ökande utsträckning återkommande
            utbildningsperioder i vuxen ålder.
          </note>
          <note>
            Redan nu ser vi allvarliga utbildningsklyftor och brister på
            den gymnasiala nivån hos vuxna. Internationellt sett har vi i
            Sverige en förhållandevis låg utbildningsnivå vad gäller gymnasienivån.
            Det finns många svenskar som skulle ha stor nytta och glädje av
            att läsa in eller läsa färdigt sina gymnasiala studier på komvux.
            Det skulle självklart vara till stor nytta för näringsliv och
            offentlig sektor och också en viktig förutsättning för att höja
            nivån på högre utbildning och forskning. I detta sammanhang är
            det för vår del en viktigt framgång att vi nu klargör att det
            blir betydligt fler platser i högskolan och att det blir en kraftig
            utbyggnad av bl.a. Mitthögskolan.
          </note>
          <note>
            Företagen och företagandet behöver generösare villkor. Den privata
            sektorn behöver bättre växtkraft och måste i den meningen ges
            större tyngd i den politik vi fattar beslut om här i riksdagen.
            Riskkapitalavdraget och kvittningsrätten är två aktuella pusselbitar
            som nu blir verklighet. Ökade investeringsbidrag till vindkraftverk,
            liksom satsningen på solenergi och inomhusmiljö är andra pusselbitar
            som pekar på framtida utvecklingsmöjligheter för företagen. Det
            hade varit bra om också Energikommissionen med kraft och framsynthet
            hade verkat med samma inriktning. Tyvärr är det inte riktigt fallet,
            vilket visar på vikten av att inte nöja sig med de små steg som
            nu anvisas i det här betänkandet.
          </note>
          <note>
            Kommande partiöverläggningar om kärnkraftens avveckling får stor
            betydelse för möjligheterna att bedriva en framsynt näringspolitik
            som bidrar till att minska miljöskulden. Skulle den miljöfarliga
            kärnkraften bli kvar onödigt länge och de miljöbättre alternativen
            hållas borta från marknaderna ytterligare ett antal år betyder
            det också eftersläpning i den ekonomiska utvecklingen och större
            miljökostnader i framtiden.
          </note>
          <note>
            Arbetsmarknadens funktionssätt är ett annat viktigt problemkomplex
            som nu delvis tas upp genom skärpningar i a-kassan, men det kommer
            att behandlas på ett mer samlat sätt under våren 1996 efter det
            att de många utredningar som nu arbetar på området blivit färdiga.
          </note>
          <note>
            Herr talman! Det är glädjande att en stor majoritet av riksdagen
            nu står bakom vad som sägs i propositionen och betänkandet om
            miljödimensionen i en politik för arbete, trygghet och utveckling.
            Miljökraven ses nu som en av de viktigaste drivkrafterna för en
            hållbar ekonomisk utveckling. De skapar ett förändringstryck som
            leder till effektivare och mer ekonomisk användning av både naturresurser
            och arbetskraft. Miljöbranschen är i sig en viktig tillväxtbransch
            med stora och växande möjligheter i framtiden. Genom en s.k. grön
            skatteväxling skapas förutsättningar för minskad miljöskuld, ökad
            livskvalitet och fortsatt välfärd. I såväl propositionen som i
            betänkandet erkänns också att traditionell tillväxtfixerad politik
            i praktiken kommit att ske på miljöns bekostnad. De riktlinjer
            som nu slås fast för den ekonomiska politiken innebär att den
            ekonomiska utvecklingen i fortsättningen skall ske på miljöns
            villkor. Det är viktigt att detta också slagits fast i det s.k.
            konvergensprogram som regeringen med stöd av bl.a. Miljöpartiet
            inlämnat till EU.
          </note>
          <note>
            För att verkligen fullfölja dessa ambitioner krävs emellertid
            en lång rad ytterligare beslut i riksdagen.
          </note>
          <note>
            De första har redan fattats. Ett exempel på det är den omfattande
            satsningen på förbättrad inomhusmiljö som blev resultatet av Miljöpartiets
            och regeringens första uppgörelse som kom förra vintern. Den är
            i pengar räknat sannolikt den största enskilda statliga miljösatsningen
            hittills. Ett annat exempel är de nu framlagda förslagen om ökad
            satsning på vind- och solenergi som också de är resultat av uppgörelser
            mellan Miljöpartiet och regeringen.
          </note>
          <note>
            Nya konkreta miljömål och aktionsplaner måste läggas fram i riksdagen.
            Den gröna skatteväxlingen måste påskyndas. Resultaten av arbetet
            med gröna räkenskaper i ekonomin måste utnyttjas i högre grad
            i budgetarbete och ekonomisk planering i staten. En rad omprioriteringar
            behöver göras i den statliga budgeten. En förbättrad miljölagstiftning
            måste snart bli verklighet. Sverige måste åter bli pådrivande
            och föregångare i internationella sammanhang vad gäller miljöpolitiken.
          </note>
          <note>
            I anslutning till propositionen om en politik för arbete, trygghet
            och utveckling har en lång rad förslag väckts i motioner från
            andra oppositionspartier. Dessa förslag går i många fall utöver
            vad propositionen handlar om och uppgörelsen gäller och utgör
            också i hög grad upprepningar av tidigare väckta förslag i samband
            med budgetproposition och kompletteringsproposition. Jag vill
            i sammanhanget påpeka att vi självklart står fast vid de krav
            vi tidigare väckt i budgetsammanhang. Vi avser att återkomma med
            dem inför nästa budget.
          </note>
          <note>
            Med detta, herr talman, yrkar jag bifall till utskottets förslag
            och avslag på samtliga reservationer.
          </note>
          <note>
            Anf. 71 JOHAN LÖNNROTH (v) replik
          </note>
          <note>
            Herr talman! Roy Ottosson sade att vi inte hade förstått vad
            uppgörelsen mellan Miljöpartiet och regeringen innebar. Jag kan
            bara hålla med om det. Jag har inte förstått vad uppgörelsen mellan
            Miljöpartiet och regeringen dels om konvergensprogrammet, dels
            om propositionen innebär.
          </note>
          <note>
            Betyder uppgörelsen att ni har ställt upp på de principer som
            är fastlagda i Maastrichtavtalet? Det vägleder naturligtvis alla
            de konvergensprogram som lämnas in och är också en grundbult i
            hela den proposition vi behandlar här i dag, inklusive alla förändringar
            vad gäller organiseringen av penningpolitik och den ekonomiska
            politiken i stort. Ställer Miljöpartiet upp på de institutionella
            förändringar som är på gång?
          </note>
          <note>
            När man lyssnat på vad t.ex. Birger Schlaug sagt tidigare här
            i kammaren, och/eller när han talat om detta i största allmänhet
            ute på gator och torg, får man ett helt annorlunda intryck.
          </note>
          <note>
            Jag är mycket nyfiken på Roy Ottossons uttolkning. Hur ser Miljöpartiet
            på de principer för avvägningen av målkonflikten mellan inflations-
            och arbetslöshetsbekämpningen som är fastlagda i Maastrichtavtalet?
          </note>
          <note>
            Anf. 72 ROY OTTOSSON (mp) replik
          </note>
          <note>
            Herr talman! Jag tror att Vänsterpartiet och Johan
          </note>
          <note>
            Lönnroth liksom svenska folket är medvetna om att
          </note>
          <note>
            Miljöpartiet är mycket kritiskt till Maastrichtavtalet.
          </note>
          <note>
            Som medlem är Sverige skyldigt att lämna in konvergensprogrammet.
            Det handlar om att minska statsskulden, hålla nere budgetunderskottet,
            ta ned räntan och ha en låg och stabil prisutveckling. Det är
            faktorer som är mycket viktiga för oss att klara om vi skall kunna
            stanna utanför EMU och kanske t.o.m. gå ur EU, som vi vill. Det
            är detta som är poängen.
          </note>
          <note>
            Dessutom tillfogas det ytterligare två krav för vår egen del
            till det konvergensprogram som Sverige lämnat in. De skall klaras
            samtidigt som vi skall klara de penningpolitiska målen. De är
            att få ned arbetslösheten och att inte öka miljöskulden. Vi bidrog
            aktivt till uppgörelsen genom att vidga synsättet på detta.
          </note>
          <note>
            Det är ett huvudproblem att man försöker göra konvergenskraven
            till något slags övergripande krav för hela den ekonomiska politiken.
            Så får det inte bli.
          </note>
          <note>
            Därför har det varit mycket viktigt för oss att påverka detta.
            Det har vi också gjort.
          </note>
          <note>
            Det är uppenbarligen så att Johan Lönnroth inte vet hur uppgörelser
            går till om han tror att jag skall räkna upp varenda punkt i den
            här långa propositionen där vi har påverkat och tala om exakt
            vad osv.
          </note>
          <note>
            Detta är nämligen en diskussion mellan tre partier där vi har
            försökt att komma överens om hur det skall gå till. Då fungerar
            det inte på det sättet. Det är t.o.m. så att jag har blivit kritiserad
            för att ändå ha talat om en del saker, t.ex. vind- och solsatsningen
            som är mycket miljöpartistisk till sin karaktär. Det ligger i
            förhandlingens natur att man försöker att komma överens.
          </note>
          <note>
            Sedan går man inte omkring och talar om detaljer om vem som har
            gjort vad under förhandlingarnas gång.
          </note>
          <note>
            Anf. 73 JOHAN LÖNNROTH (v) replik
          </note>
          <note>
            Herr talman! Det är ganska meningslöst att diskutera frågan om
            att försöka få ned räntan, inflationstakten och statsskulden.
            Vi är alla rörande överens om att vi skall försöka göra detta.
            Det var därför som Vänsterpartiet ställde upp på den helt dominerande
            delen av budgetsaneringen. Det är faktiskt vi som tillsammans
            med regeringen har åstadkommit detta.
          </note>
          <note>
            Men den här diskussionen handlar inte om det.
          </note>
          <note>
            Den handlar om att det konvergensprogram som ni har stått bakom
            bygger på att Sverige nu skall anpassas till Maastrichtavtalets
            principer. De innebär just att man har övergripande regler för
            hur den ekonomiska politiken skall utformas. Det betyder att hur
            många vackra ord man än formulerar kring att bekämpa arbetslösheten
            och få ned miljöskulden går principerna om att bekämpa inflationen
            före. Det andra får bli en restpost av dessa övergripande principer.
          </note>
          <note>
            Det är där jag fortfarande inte kan förstå hur Miljöpartiet kan
            få ihop det. Å ena sidan har vi den oerhörda retoriken mot Maastrichtavtalet
            och EU i största allmänhet som Birger Schlaug står för och å andra
            sidan Roy Ottossons synnerligen lågmälda uppslutning bakom regeringens
            linje i dessa frågor.
          </note>
          <note>
            Anf. 74 ROY OTTOSSON (mp) replik
          </note>
          <note>
            Herr talman! Retoriken får Vänsterpartiet stå för i första hand
            i det här replikskiftet.
          </note>
          <note>
            Men faktum är att Sverige är skyldigt att som medlem i EU - det
            ville inte vi att vi skulle bli - lämna in ett konvergensprogram.
            Det är definierat vad det skall innehålla. Vi har påverkat det
            innehållet genom att bredda synsättet till att omfatta även sysselsättning
            och miljösidan för Sveriges del när vi hanterar det inhemskt.
          </note>
          <note>
            Men vi har också noterat att dessa konvergenskrav är precis sådana
            krav som vi behöver ställa på vår egen ekonomi för att kunna stanna
            utanför. Vi skulle alltså hamna i precis samma sakpolitik om vi
            inte var med. Det är detta som är poängen. Jag tror att även
          </note>
          <note>
            Johan Lönnroth inser detta och gärna hade varit med och påverkat
            konvergensprogrammet.
          </note>
          <note>
            Vi motarbetar Maastrichtavtalet, liksom hela den gröna gruppen
            i EU-parlamentet gör. Vi skulle gärna vilja skriva om det. Framför
            allt skulle vi gärna vilja att Sverige lämnade EU. Men vi är inte
            så tokiga att vi sätter oss och bara säger nej till allt och inte
            inser hur vi måste agera ekonomiskt-politiskt för att kunna utträda
            och för att kunna säga nej till EMU.
          </note>
          <note>
            Om Johan Lönnroth fick igenom sin vilja skulle det faktiskt bli
            svårare att säga nej till EMU framöver.
          </note>
          <note>
            Det är ert problem i den här debatten. Med vår politik blir det
            lättare att säga nej. Det är detta det går ut på.
          </note>
          <note>
            Anf. 75 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Tillväxt skapas inte genom vidgade klyftor och ökade
            motsättningar. Tillväxt och tillväxtpolitik bedrivs bäst i en
            miljö där människor samarbetar och känner samhörighet. Därför
            är och förblir välfärdspolitiken fundamentet för en uthållig tillväxt.
          </note>
          <note>
            Välfärdspolitiken är i sin tur för sin funktion beroende av att
            tillväxten fungerar och är uthållig och att ekonomin kan ge sitt
            bidrag.
          </note>
          <note>
            Det är den här dubbla ansatsen som framför allt
          </note>
          <note>
            Moderata samlingspartiet har haft så svårt att förstå.
          </note>
          <note>
            Det är därför de har hamnat utanför inte bara den här debatten
            utan också så mycket av konkret och praktiskt arbete i svensk
            politik. Det är därför en stor del av kammaren nu kan samlas bakom
            regeringens förslag. Värderingarna om tillväxten och välfärdspolitiken
            är ingenting som enbart finns inom socialdemokratin. De finns
            också i många av de övriga riksdagspartierna. Vid sidan av står
            Moderata samlingspartiet.
          </note>
          <note>
            När vi nu går till julledighet skall jag också passa på att göra
            en kort värdering av det arbetsår vi har bakom oss.
          </note>
          <note>
            Jag skall börja med att tacka finansutskottet och riksdagen för
            ett gott samarbete. Ett särskilt tack till finansutskottets ordförande
            och till finansutskottets representant i dagens debatt.
          </note>
          <note>
            Jag skall också tacka Centerpartiet och Miljöpartiet för ett
            konstruktivt samarbete kring tillväxtpropositionen.
          </note>
          <note>
            Just vår förmåga att samarbeta brett över de gamla blockgränserna
            har gjort att förtroendet för vår förmåga att hantera de offentliga
            finanserna har växt, inte bara här hemma hos Sveriges folk utan
            också ute i världen. Tillväxten i förtroendet har varit förenad
            med mycket av uppskattning här hemma i Sverige. I
          </note>
          <note>
            Sverige finns också en tradition, djupt förankrad i folkdjupet,
            att vi skall samarbeta. Det vi har gjort i
          </note>
          <note>
            Sveriges riksdag under det här året har varit ett tydligt uttryck
            för den hållningen.
          </note>
          <note>
            Att man i utlandet ser att vi i besvärliga tider kan fatta besvärliga
            beslut med breda majoriteter är också ägnat att stärka förtroendet.
            Jag har fått använda väldigt mycket av mitt första arbetsår till
            internationella dialoger, framför allt med dem som har haft att
            finansiera våra jättelika underskott.
          </note>
          <note>
            När man hör den grälsjuka, gnälliga och perspektivlösa ton som
            min företrädare använder här i debatten och inser att mycket av
            den tonen tidigare också fanns i Sverigebilden utomlands, begriper
            vi att det har funnits en del att göra för att utomlands återskapa
            det intryck av Sverige, Sveriges riksdag och det svenska politiska
            systemet som långsiktigt skapar förtroende. Detta har året ägnats
            åt, och framgångarna har inte uteblivit.
          </note>
          <note>
            Jag vill dock när jag värderar året säga att även om statsfinanserna
            har förbättrats snabbare än vi trott, är det fortfarande så, som
            Arne Kjörnsberg och Per-
          </note>
          <note>
            Ola Eriksson har sagt, att vi har en situation som lätt kan gå
            åt fel håll, om vi inte håller i den statsfinansiella saneringen.
            Vi får inte andas ut och börja se det så att problemen nu är över.
            Då är vi snart tillbaka i problemen igen.
          </note>
          <note>
            Nu gäller det att mobilisera de krafter som vi har för att övertyga
            om vikten av att kunna fullfölja saneringsarbetet, för att därigenom
            skapa bästa möjliga ekonomiska förutsättningar för en uthållig
            tillväxt.
          </note>
          <note>
            Den arbetsuppgiften ligger nu framför oss. Det skall ske i samarbete
            och internationellt förtroende men med fortsatt behov av att här
            hemma göra klart att det ännu återstår mycket arbete.
          </note>
          <note>
            Jag är övertygad om att vi också i fortsättningen kommer att
            behöva den anda som har präglat riksdagsåret, om vi skall klara
            den helt dominerande arbetsuppgift som nu ligger framför oss,
            nämligen att pressa tillbaka arbetslösheten.
          </note>
          <note>
            Jag skall inte polemisera mot någon eller några av de överdrifter
            som tidigare har presenterats i debatten, men jag vill säga att
            den som tror att ett eller annat förfluget ord i en valrörelse
            eller i en tidigare riksdagsdebatt skulle vara grunden för sådant
            som tar sig uttryck som främlingsfientlighet och andra vidriga
            tendenser i samhället - den som tror det och blundar för ungdomsarbetslöshet,
            massarbetslöshet och sociala motsättningar som växer ur den typen
            av förhållanden, den som tror att detta är det första som skapar
            problemen - har inte en analys av samhällsutvecklingen som leder
            fram till handlingar som löser problemen. Det var kanske därför
            bra att människor med den uppfattningen inte fick det avgörande
            inflytandet över den mandatperiod som vi nu är inne i.
          </note>
          <note>
            Främlingsfientlighet och andra uttryck för antidemokratiska tendenser
            bekämpas naturligtvis bäst genom att välfärdssamhället hävdas,
            att sysselsättningen hålls uppe och att därmed också den demokratiska
            kulturen och sammanhållningen i samhället kan värnas. Där ligger
            grunden, ingen annanstans.
          </note>
          <note>
            Vi har nu framför oss en propositionen om tillväxt, uttryckt
            i orden arbete, trygghet och utveckling.
          </note>
          <note>
            Vi har aldrig gjort anspråk på att det skulle vara en proposition
            där allting skulle läggas fram som klara beslut. Tvärtom har regeringens
            samarbete med Miljöpartiet och Centerpartiet syftat till att göra
            klart att vi under de kommande åren av mandatperioden skall ägna
            våra krafter åt en rad arbetsområden. Med dagens riksdagsbeslut
            sätts en dagordning för det som vi litet slarvigt kallar tillväxtpolitiken.
          </note>
          <note>
            Överst på den dagordningen står som punkt 1 också i fortsättningen
            att sanera de offentliga finanserna.
          </note>
          <note>
            Utan trovärdig sanering av våra offentliga finanser inga fallande
            räntor, inget bidrag den vägen till ökade investeringar och en
            långsiktigt omöjlig situation när det gäller att därmed hävda
            full sysselsättning. Stabila offentliga finanser är punkt 1, och
            därför skall saneringsarbetet fortsätta.
          </note>
          <note>
            Punkt 2 på dagordningen heter Utbildning för bättre kompetens.
            Vi har i tillväxtpropositionen annonserat att vi skall satsa kraftfullt
            på den högre utbildningen. Vi har pekat ut vissa regioner, som
            i det sammanhanget också skall få ett regionalt stöd. Vi har redan
            startat arbetet med att utreda förutsättningarna i en organisationskommitté
            för ytterligare högskolesatsning i Malmö.
          </note>
          <note>
            Utbildning är effektiv ekonomisk politik. Utbildning är också
            effektiv regionalpolitik. Utbildning är det som kommer att avgöra
            om Sverige kan vara med längst fram om att tävla om de svåra uppdragen,
            i en världsekonomi där alltmer avgörs i ett sekundsnabbt byte
            på öppna marknader. Utan en välutbildad arbetskraft går det inte.
            Det är på högskolesidan som det brister i Sverige. Låt oss då
            koncentrera våra insatser där under de kommande åren.
          </note>
          <note>
            Men ingen högskoleutbyggnad med lånade pengar, ingen högskoleutbyggnad
            på kredit, utan högskoleutbyggnad inom de ekonomiska ramar som
            vi förmår att mobilisera i denna kammare! Och jag är övertygad
            om att det skall gå.
          </note>
          <note>
            Nästa punkt på dagordningen kommer att heta Företagande för ökad
            sysselsättning. Det som vi nu gör i tillväxtpropositionen vad
            gäller kvittningsrätt och riskkapitalavdrag annonserar en översyn
            av hur vi skall hantera utbildningsbeskattningen i företag, och
            det är ett inslag i en sådan politik. Men vi kommer inte att nöja
            oss med detta, utan en nödvändig ingrediens i de kommande årens
            ekonomiska politik och politik för att pressa tillbaka arbetslösheten
            är naturligtvis fler företag och fler företagare. Men också de
            begriper att utan välutbildad arbetskraft och utan statsfinanser
            i ordning är allt ett utanverk.
          </note>
          <note>
            Nästa punkt på dagordningen kommer att heta Åtgärder för lägre
            arbetslöshet. Det är fråga om en fortsatt aktiv arbetsmarknadspolitik,
            en översyn av alla de regler och åtgärder som gäller inom arbetsmarknadspolitikens
            ram. Svartjobben skall motverkas, och vi skall se till att arbetsmarknadens
            parter tar ett ansvar för lönebildningen som gör att vi nästa
            gång som vi sitter i en avtalsförhandling får en lönebildning
            som är förenlig med att pressa tillbaka arbetslösheten. Årets
            avtalsrörelse är på den punkten ett misslyckande.
          </note>
          <note>
            Nästa punkt på dagordningen kommer att heta
          </note>
          <note>
            Miljön nästa språng i tillväxten. De partier som står bakom propositionen
            ser alla miljöfrågan som en drivkraft för växt, som någonting
            som faktiskt stimulerar nya produktionsmetoder, nya transportlösningar,
            ny energiproduktion, ny materialhantering, ny kunskap, ny teknik
            - sådant som långsiktigt är förenligt med vad naturen tål, sådant
            som inte bara Sverige utan också andra utvecklade länder kommer
            att tvingas att ställa om sig till. Nästa stora språng i tillväxten
            tas just därför att vi tvingas göra den ekologiskt uthållig. Det
            är ett oerhört spännande arbetsfält, en del i politiken som kommer
            att få ett alltmer dominerande genomslag.
          </note>
          <note>
            Nästa punkt på dagordningen kommer att heta Europasamarbete.
            Det gäller dels regeringskonferensen
          </note>
          <note>
            - de saker som Ingvar Carlsson nyss talade om från denna talarstol
            -och de möjligheter som Europasamarbetet ger, dels en ökad koncentration
            på våra insatser i Östersjöregionen, vårt eget närområde, vår
            egen del av Europa, med allt vad den regionen rymmer av näringspolitiska
            möjligheter, miljöpolitiska utmaningar och säkerhetspolitiska
            dimensioner.
          </note>
          <note>
            Vi kommer att som nästa punkt på dagordningen ha ett möte med
            väljarna. Nu har vi lagt ut riktlinjerna för de kommande åren.
            Sedan skall vi möta väljarna.
          </note>
          <note>
            Vid 1998 års valrörelse skall vi dömas: Klarade den sittande
            regeringen av att sanera statsfinanserna?
          </note>
          <note>
            Klarade den sittande regeringen av att därmed återskapa grunden
            för välfärdssamhället, stabila offentliga finanser? Klarade regeringen
            av att ge signaler till pensionärer, handikappade, människor som
            är beroende av vård och omsorg, barn och ungdomar i utbildning
            om att de system som vi byggt upp är långsiktigt hållbara därför
            att de offentliga finanserna är i balans? Det skall väljarna få
            avgöra 1998. Det var detta vi begärde mandatet för att få göra.
          </note>
          <note>
            Det andra vi begärde mandatet för var att pressa tillbaka arbetslösheten.
            Också den saken kommer att avgöras i 1998 års valrörelse i mötet
            med väljarna.
          </note>
          <note>
            Jag är övertygad om att vi, för att klara den uppgiften, kommer
            att få pröva en lång rad nya förslag och åtgärder, men ingenting
            kan vara viktigare för ett samhälle än att de unga bereds möjlighet
            till den delaktighet som arbete representerar. Ingenting kan vara
            viktigare än att se till att de regioner som präglas och hotas
            av långtidsarbetslöshet också får en chans att vara med i det
            nationella bygget. Där kommer vi att prövas, och där kommer vi
            att vägas.
          </note>
          <note>
            Det här skall, herr talman, göras i en anda av samarbete, som
            jag sade inledningsvis, samarbete över blockgränser och över partigränser,
            samarbete för
          </note>
          <note>
            Sverige. Det är vad det handlar om. Socialdemokratin är där beredd
            att gå i spetsen. Med den här propositionen har vi lagt ut den
            dagordning vi anser bör dominera de kommande årens politiska arbete
            för att nå de mål jag nyss talade om: stabila offentliga finanser
            och tillbakapressad arbetslöshet.
          </note>
          <note>
            Än en gång tack till utskottet för ett konstruktivt samarbete!
            Också jag tar mig friheten att tillönska talmannen och kammaren
            en god jul och ett gott nytt år.
          </note>
          <note>
            Anf. 76 LARS TOBISSON (m) replik
          </note>
          <note>
            Herr talman! Trots att Göran Persson ville ställa
          </note>
          <note>
            Moderaterna vid sidan av har jag inga svårigheter att acceptera
            det inledande temat, att tillväxt ger välfärd.
          </note>
          <note>
            Det är just därför vi är så oroliga för vad regeringen själv
            förutser, nämligen ekonomisk stagnation och en arbetslöshet på
            10 % vid sekelskiftet. Tillväxtpotentialen är, säger regeringen,
            1,7 % om året. Det finns förutsägelser om att den redan nästa
            år sjunker ner till den nivån. När det gäller arbetslösheten tar
            man inga strukturgrepp som gör att man kan göra något åt detta.
          </note>
          <note>
            Finansministern kan väl inte mena att aktieköp i AP-
          </note>
          <note>
            fonden eller höjd koldioxidskatt gör det?
          </note>
          <note>
            Efter det att planerna på höjd koldioxidskatt hade avslöjats
            gjordes det uttalanden bl.a. av Sten Heckscher som sade: Här lägger
            vi fram en tillväxtproposition, och då är inte en höjning av koldioxidskatten
            det som ligger närmast till.
          </note>
          <note>
            Han uttryckte förhoppningar om att EU inte skulle medge undantag.
            Kommer verkligen regeringen vidhålla en fördubbling av koldioxidskatten?
          </note>
          <note>
            När det gäller de 16 miljarderna, som finansministern inte alls
            berörde i sitt anförande, är det inte bara
          </note>
          <note>
            OECD och EU som har efterlyst preciseringar. Kjell-
          </note>
          <note>
            Olof Feldt har sagt nyligen att konsekvenserna kan bli allvarliga.
            Erfarenheten visar hur snabbt en balanserad budget kan vändas
            i stora underskott i en lågkonjunktur. Han hade flera goda råd:
            sänk inkomstskatten, avskaffa förmögenhetsskatten och reformera
            arbetsrätten.
          </note>
          <note>
            Lars Calmfors har konstaterat att finansministern alltför ensidigt
            koncentrerar sig på det kamerala och tänker för litet på strukturförändringar.
            Det går i samma riktning som Kjell-Olof Feldt var inne på.
          </note>
          <note>
            Vi har tidigare talat om en kommission för fler arbeten. Lars
            Calmfors har ersatt Assar Lindbeck som chef för Institutet för
            internationell ekonomi. Kan finansministern tänka sig honom som
            ledare för en ny kommission?
          </note>
          <note>
            Anf. 77 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Jag blir litet brydd när jag hör Lars
          </note>
          <note>
            Tobisson. Det ständiga åberopandet av vad andra har sagt stärker
            i regel inte argumentationen. Hur argumenterar Tobisson själv?
            Hur ser tankegodset ut? Hur hänger det ihop? Försök att prestera
            det.
          </note>
          <note>
            Jag skulle också vilja peka på det något märkliga i
          </note>
          <note>
            Moderaternas agerande. Först går de ut och kritiserar tillväxtpropositionen
            som ju är, som jag sade förut, en dagordning, en politisk inriktning
            över de arbetsfält som vi skall arbeta med. Så säger de: Det är
            40 nya statliga utredningar. Sedan skall Moderaterna prestera
            någonting eget, och då har man två förslag. Det ena är att man
            skall ha ytterligare en utredning, visserligen kallad kommission,
            och ledd av Assar Lindbeck eller någon annan. Jag tycker att jag
            känner igen greppet.
          </note>
          <note>
            Det var inte alldeles framgångsrikt förra gången heller. Det
            är inte särskilt imponerande, om man kritiserar regeringen för
            att ha tillsatt för många utredningar, att själv som enda svar
            på kritiken ha att presentera ytterligare en utredning.
          </note>
          <note>
            Det andra, som Lars Tobisson går förbi och som jag tycker skulle
            vara intressant om han ville utveckla därför att han bjuder in
            kammaren i samarbetet, är den moderata alliansen för förnyelse.
            Ni säger att ni skall sänka utgiftstrycket till 50 %. Det innebär
            att offentliga utgifter i storleksordningen 300-400 miljarder
            kronor skall bort. Hur snabbt skall det gå, Lars
          </note>
          <note>
            Tobisson? Var skall ni ta dessa 300-400 miljarder kronor? Beskriv
            det Sverige som vi i så fall får. Beskriv också, Lars Tobisson,
            vilka ni moderater tror skulle vara intresserade av den typen
            av tillväxtpolitik.
          </note>
          <note>
            Anf. 78 LARS TOBISSON (m) replik
          </note>
          <note>
            Herr talman! Våra synpunkter på vad som behöver göras har vi
            redovisat i partimotionen. Vi har sagt att det är konkreta åtgärder
            som krävs. Vi har satt upp mål, där målet är balans mellan offentlig
            och enskild sektor i ekonomin. Det är ett långsiktigt mål, det
            medger jag gärna. Men riktningen måste vara den rätta, och det
            var den under den borgerliga regeringsperioden. Det är den inte
            nu.
          </note>
          <note>
            Vi har konstaterat att vi inte fått gehör för våra förslag. Man
            har visat bort dem. Då säger vi att här måste tas ett nytt grepp.
            Det är inte fråga om vanliga parlamentariska utredningar där man
            sitter och kivas om det ena eller det andra. Låt nu en fristående
            kommission med erfarna och kunniga vetenskapsmän sätta sig in
            i de här frågorna och komma med rekommendationer, som Lindbeckkommissionen
            gjorde. Vi menar att det gav bra resultat. Åtskilliga av de förslagen
            är nu genomförda, till det bättre. En del av dem har ni tyvärr
            nu återställt. Men vi är beredda att arbeta vidare i samma riktning.
          </note>
          <note>
            Hur blir det med kärnkraften? Den frågan har inte
          </note>
          <note>
            Göran Persson tagit upp. Jag frågade explicit hur det går att
            förena avvecklingen med avsikten att sanera
          </note>
          <note>
            Sveriges ekonomi. De representanter som Socialdemokraterna haft
            i Energikommissionen tror inte att det går att stänga av kärnkraftverken
            till 2010. Det är alldeles orimligt att tänka sig detta.
          </note>
          <note>
            LO har här ett mycket bra yttrande. Jag hoppas verkligen att
            Göran Persson kan hålla sig till den kanten i sitt parti i fortsättningen.
            Att i förtid påbörja avvecklingen är att ge helt fel signaler.
            Det innebär en kapitalförstöring. Hur skall det kunna förenas
            med strävan att uppfylla konvergenskraven, eller över huvud taget
            att reparera samhällsekonomin och statsfinanserna?
          </note>
          <note>
            Jag måste ställa frågan: Finns det en gräns för hur långt samarbetet
            med Centerpartiet och Miljöpartiet kan drivas? Vi begär inte att
            vi skall få sitta i knäet på regeringen och träffa uppgörelser.
            Vad vi begär är att man försöker lösa Sveriges problem, att man
            lyssnar på de förslag som vi har, att man ser vad som sker i andra
            länder där motsvarande problem har hanterats.
          </note>
          <note>
            Det är den vägen vi vill gå. Vi tycker att det är farligt att
            göra som regeringen, att låsa upp sig vid ett samarbete med partier
            som alla vet snarast är emot ekonomisk tillväxt, den tillväxt
            som enligt finansministern skall leda till välfärd.
          </note>
          <note>
            Anf. 79 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Jag tycker nog att Lars Tobisson är litet vårdslös
            med karakteristiken av Centerpartiet och
          </note>
          <note>
            Miljöpartiet. Det var väl ändå så att Centerpartiet var en del
            av ett regeringsunderlag när Lars Tobisson fick chans att pröva
            de idéer som nu återigen lanseras under begreppet förnyelseallians.
            Centerpartiet har i den meningen visat att man orkar med väldigt
            svåra saker.
          </note>
          <note>
            Nu är det ett annat samarbete på gång för Sveriges skull. Vid
            det tillfället när man tar steget för att kliva över blockgränsen
            då passar det moderaterna att omedelbart kritisera Centerpartiet
            som tar ansvar för vårt fina land.
          </note>
          <note>
            Det där låter ihåligt, Lars Tobisson. Det är ingenting annat
            än ihålig moderat partitaktik, och det genomskådar de allra flesta.
          </note>
          <note>
            Det är intressant detta med att uppehålla sig vid det långsiktiga
            målet att sänka utgiftstrycket till 50 %.
          </note>
          <note>
            I och för sig är ju det en bedrift med tanke på att Lars
          </note>
          <note>
            Tobisson var med om att göra motsatsen, dvs. att höja utgiftstrycket
            till nästan orimliga 74 %. Lars Tobisson och Anne Wibble blev
            världsmästare i offentliga utgifter under deras regeringskonsts
            utövande. Nu skall man få ned utgiftstrycket till 50 %. Därmed
            försvinner 300 - kanske 400 - miljarder av offentliga utgifter,
            om det blir en samlad förnyelseallians omkring detta.
          </note>
          <note>
            Nästa gång ni har möjlighet att bestiga riksdagens talarstol
            berätta då Lars Tobisson hur ett sådant Sverige ser ut. Berätta
            vad det är som skall försvinna i pensionssystem eller i andra
            typer av sociala förmåner! Berätta vad det är för skruv som ni
            skall dra åt när det gäller de kommunala utgifterna! Ta fram det
            och redovisa det, så att vi rätt kan bedöma Ny start för
          </note>
          <note>
            Sverige, del 2.
          </note>
          <note>
            Det är möjligen så att en känsla av ökat samarbete sprider sig
            i kammaren, en insikt om att allt fler partier kan samlas bakom
            en välfärdspolitik baserad på sunda statsfinanser. Om den ställs
            mot det moderata förnyelsealternativet kommer det att visa sig
            att det är denna politik som samlar de absolut bredaste majoriteterna,
            och därmed är det en hållbar politik.
          </note>
          <note>
            Anf. 80 ANNE WIBBLE (fp) replik
          </note>
          <note>
            Herr talman! Det är märkligt att Göran Persson inte i en enda
            debatt om ekonomisk politik här i kammaren kan låta bli att låtsas
            som att alla problem skapades av den borgerliga regeringen. Detta
            är trams, Göran Persson, rena rama tramset. Göran Persson vet
            lika väl som jag att det var en evig tur för
          </note>
          <note>
            Sverige att det var jag som var finansminister då och inte Göran
            Persson själv. Det skulle ha funnits väsentligt större budgetproblem
            och också andra problem om den opportunistiska s-linjen som bara
            bestod av att säga nej hade fått bli verklighet.
          </note>
          <note>
            Det var i själva verket ett av de svåra problemen, inte minst
            internationellt, att den dåvarande oppositionen i Sverige genom
            sina förslag så tydligt visade att man inte hade förstått vidden
            av de problem vi hade att hantera. I den meningen har Göran Persson
            en oerhört mycket enklare situation, eftersom han har en opposition
            som också vill budgetsanera på ett sätt som t.o.m. är mycket snabbare
            än vad han själv vill.
          </note>
          <note>
            Det är alldeles tydligt för alla internationella långivare att
            hela Sverige nu förstår vidden av problemen, när
          </note>
          <note>
            Göran Persson och hans parti väl har svängt. Nåväl, detta om
            detta.
          </note>
          <note>
            Det leder naturligtvis fram till nästa fråga: Är Göran Persson
            verkligen beredd att omintetgöra denna budgetsanering, över vilken
            han är förhållandevis stolt, genom en förtida avveckling av kärnkraften?
            Jag tror att detta är av betydande intresse för de internationella
            långivare som han åberopade.
          </note>
          <note>
            Sedan har Göran Persson gjort sig känd för att kunna bestämma
            sig för att lyssna dåligt. Det är tyvärr sant även i dagens debatt.
            Han måste ha lyssnat särskilt illa. Jag talade just om massarbetslöshet
            som grogrund för social oro och allehanda otrevliga krafter. Socialdemokraterna
            hade förespeglat människor att massarbetslösheten kvickt skulle
            försvinna med en socialdemokratisk regering. Detta har icke kunnat
            infrias, och det skapar en mänsklig vanmakt.
          </note>
          <note>
            Anf. 81 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Fru Wibble påstår att det som jag säger är trams.
            Det är det vanliga sättet från hennes sida att betygsätta dem
            som inte har samma uppfattning som hon själv har.
          </note>
          <note>
            Men vi kan göra en jämförelse, fru Wibble, mellan socialdemokratiska
            regeringsår och de regeringsår då politiska krafter närstående
            fru Wibble har haft chans att ta ansvar för Sverige och svensk
            ekonomi. Jag har ett utomordentligt material framför mig där de
            socialdemokratiska åren från 1975 och framåt jämförs med de borgerliga
            åren. När ni regerade, fru Wibble, gick tillväxten ned. Inflationen
            gick upp. Investeringarna sjönk. Exporten rasade. Statsfinanserna
            fördärvades.
          </note>
          <note>
            Allting gick verkligen dåligt. Man kan ju skylla på att man har
            haft otur. Det är möjligt att någonting sådant också finns med
            i bilden. Men allt kan knappast skyllas på otur.
          </note>
          <note>
            Den kompletteringsproposition som Anne Wibble presenterade i
            maj månad förra året egentligen var en sammanfattning av det borgerliga
            regeringsinnehavet, nämligen att man inte orkade fatta svåra beslut.
            I maj månad när vi så väl hade behövt en regering som regerade,
            hade vi en regering som flydde. Det är klart att det är sådant
            som har noterats i vår omvärld och som många har reagerat över.
            Vi socialdemokrater har egentligen aldrig haft svårigheter att
            motivera varför vi vill ha stabila offentliga finanser. Vi tror
            nämligen på välfärdssamhället. Vi är de som har byggt välfärdssamhället.
            Vi vill att vanligt folk skall ha en anständig tillvaro, och då
            skall man klara sådana långsiktiga åtaganden som pensioner, vård
            och omsorg. Då krävs det stabila offentliga finanser. På den punkten
            sviktar vi inte, och på den punkten har vi utomordentligt hög
            trovärdighet. Det är därför som vi klarar de offentliga finanserna,
            för att vi vill slå vakt om välfärdssamhället.
          </note>
          <note>
            Anf. 82 ANNE WIBBLE (fp) replik
          </note>
          <note>
            Herr talman! Om man går litet tillbaka i tiden finner man att
            en av våra företrädare, Kjell-Olof Feldt, var mycket tydlig när
            det gällde problemens natur på
          </note>
          <note>
            80-talet. Det bäddade för arbetslöshetens stålbad.
          </note>
          <note>
            Man byter regering när det går dåligt, och den nya regeringen
            får då en del att tackla. Omsvängningen i konjunkturen kom ungefär
            i mitten av 1993, och sedan har det fortsatt. Nu håller den tyvärr
            på att avmattas, därför att den nuvarande regeringen har genomfört
            ett antal ganska dåliga förslag.
          </note>
          <note>
            Det som jag reagerade emot och som jag sade var trams - och det
            är trams - var att Göran Persson försöker att låtsas som att budgetsaneringen
            är hans egen stora bedrift. Därför vill jag påminna om att hade
          </note>
          <note>
            Göran Persson varit finansminister tidigare och sagt nej till
            nytt bostadsfinansieringssystem, till en förändrad arbetsskadeförsäkring,
            till en sänkning av akasseersättningen från 90 till 80 % - som
            han röstade för att man skulle göra - då hade budgetproblemen
            varit väsentligt mycket värre. Nu har han ändrat sig, och det
            är ju bra. Det vore bra om han kunde fullfölja denna omändring
            så att budgetsaneringen kunde ske på ett sätt som inte förstör
            den långsiktiga utvecklingskraften i svensk ekonomi. Annars kommer
            vi att fastna i denna otrevliga massarbetslöshet. Jag tror inte
            att Göran Persson vill det. Men det förefaller som att han inte
            är kapabel att göra sig kvitt gammal barlast i form av dåliga
            förslag. Det tycker jag är beklagligt, inte bara för Göran Perssons
            egen skull utan mera för den halva miljonen människor som saknar
            reguljärt jobb i dag. Det är faktiskt deras rätt att kunna få
            en politik som gör det möjligt för dem att få ett arbete.
          </note>
          <note>
            Detta saknas tyvärr i dag.
          </note>
          <note>
            De förslag som Göran Persson nämnde i talarstolen var vackra
            ord, men om sambandet mellan ord och innehåll är detsamma som
            i tillväxtpropositionen blir det ju ingenting. Då blir det bara
            tomt och massarbetslösheten består.
          </note>
          <note>
            Anf. 83 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Om jag vore i Anne Wibbles situation skulle jag
            nog vara försiktig med att göra våldsamma angrepp vad gäller arbetslösheten.
            Glöm inte att det var under Anne Wibbles tid som finansminister
            som arbetslösheten tilläts explodera.
          </note>
          <note>
            Jag ställde egentligen också en fråga till Lars Tobisson tidigare,
            som egentligen var avsedd som underlag för en fråga till Anne
            Wibble. Nu har inte Anne
          </note>
          <note>
            Wibble någon replik kvar, så jag skall inte ställa frågan till
            henne. I stället skall jag bara framföra en stillsam fundering.
          </note>
          <note>
            Med den säkra hand som Anne Wibble har fört
          </note>
          <note>
            Folkpartiet in i skuggan av Moderaterna, skulle det vara befriande
            för kammaren att få höra någon av de folkpartister som kommer
            senare i debatten i dag värdera den moderata förnyelsealliansen
            med sänkta offentliga utgifter på i storleksordningen 300-400
          </note>
          <note>
            miljarder kronor, låt vara inom en ospecificerad tid.
          </note>
          <note>
            Är det en förnyelseallians på vilken Folkpartiet skall offra
            de sista procenten ned till fyraprocentsspärren eller är det en
            förnyelseallians som kommer att isolera
          </note>
          <note>
            Moderaterna än mer i Sveriges riksdag? Det är ju en fråga som
            inte får något svar av fru Wibble men rimligen av någon annan
            folkpartist vid ett senare tillfälle i debatten eller senare under
            mandatperioden. Var
          </note>
          <note>
            Folkpartiet skall bestämma sig för att de hör hemma hör ju nämligen
            till de mer spännande frågorna under kommande år. Är det bland
            de politiska krafter som står för en mer traditionell välfärdspolitisk
            linje med sunda offentliga finanser i botten eller skall Folkpartiet
            försöka med en ny start för Sverige del 2? Vi väntar på svaret.
            Det blir ett oerhört intressant svar.
          </note>
          <note>
            Anf. 84 MATS ODELL (kds) replik
          </note>
          <note>
            Herr talman! Göran Persson säger att det aldrig har varit regeringens
            tanke att tillväxtpropositionen skulle uttömma alla de förslag
            som kan komma under perioden för att åstadkomma tillväxt i Sverige.
            Därefter räknar han upp sju punkter på en dagordning som verkar
            fullt rimlig och som i stora delar överensstämmer med den dagordning
            som jag tror att de flesta partier som är företrädda i kammaren
            kan stå bakom.
          </note>
          <note>
            Det som är litet förvånande är att denna dagordning presenteras
            nu, tre timmar in i debatten. Hade det inte varit bättre att försöka
            ladda tillväxtpropositionen med litet mer skarpa åtgärder för
            att därmed kanske få i gång de andra åtgärderna som nu ligger
            i träda, i långbänkar eller vad vi skall kalla det? Man fick nästan
            intrycket när Göran Persson talade att vi måste avvakta den fortsatta
            budgetsaneringen innan vi kan vidta åtgärderna. Är det vad som
            gäller eller saknas det stöd här i kammaren för åtgärderna? Jag
            tror inte att heller det är ett relevant svar. Då måste man söka
            svaret någon annanstans. Jag kan förstå om det är en intern debatt
            som kan behöva ta tid. Men vore det då inte värt att nu gå ut
            med pedagogiska insatser för att så fort som möjligt försöka åstadkomma
            dessa åtgärder i form av propositioner på riksdagens bord, så
            att vi kan fatta beslut.
          </note>
          <note>
            Göran Persson säger själv att det är mycket arbete som återstår.
            När kan vi räkna med att få dessa skarpa förslag på riksdagens
            bord, så att vi kan ta itu med dem, fatta beslut och sjösätta
            dem?
          </note>
          <note>
            Anf. 85 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Det har varit en mycket tydlig strategi från regeringens
            sida att allra först ta greppet om de offentliga finanserna. Därigenom
            skapar vi nödvändigt förtroende här hemma bland svenska medborgare
            och i världen runt omkring oss på marknaderna för att därigenom
            sänka räntorna, få upp kronan och stimulera till investeringar.
            Det har varit vår strategi.
          </note>
          <note>
            Nu kan vi se att vi har kommit så långt att de offentliga finanserna
            är under kontroll, även om det är för tidigt att blåsa faran över.
            Då fokuseras politiken på de områden som jag nyss presenterade
            på dagordningen och som egentligen är ett extrakt av den tillväxtproposition
            som i dag ligger på riksdagens bord i form av ett utskottsbetänkande.
            Läs betänkandet, för det är dessa punkter som betänkandet handlar
            om. Att beskriva dem från talarstolen i tydliga och klara termer
            var min uppgift här i dag.
          </note>
          <note>
            Jag hälsar Mats Odell och kristdemokraterna välkomna i det arbetet,
            inte minst när vi skall ta tag i de stora frågorna som exempelvis
            miljön och energipolitiken. Eftersom Mats Odell har en replik
            kvar skulle det vara intressant att mot bakgrund av Jerzy Einhorns
            intressanta inlägg få höra Mats Odells synpunkt på den moderata
            förnyelsealliansen. Är det någonting som ligger kds varmt om hjärtat?
            Är det kds politik som där skisseras? Är kds en del i den moderata
            förnyelsealliansen?
          </note>
          <note>
            Kds har ju om möjligt ännu mindre marginal till fyraprocentsspärren
            än Folkpartiet. Det är väl inte bara jag som är intresserad av
            att få höra Mats Odells svar utan säkert också andra. Berätta,
            Mats Odell, hur kds ser på Moderaternas förnyelseallians. Är ni
            för eller emot den?
          </note>
          <note>
            Anf. 86 MATS ODELL (kds) replik
          </note>
          <note>
            Herr talman! Jag är inte säker på att ett nära samarbete med
            regeringen alltid är en genväg till förbättrade opinionssiffror.
            Jag tror att Göran Persson kan vända sig till Olof Johansson och
            Per-Ola Eriksson för att få det bekräftat. Det är inte det som
            står i fokus. Vi välkomnar ett konkret samarbete även under en
            mandatperiod då vi är i opposition.
          </note>
          <note>
            Det som står i Jerzy Einhorns artikel är att vi kristdemokrater
            har en politik - den är presenterad här i vår motion - som erbjuder
            en ökad insats för att sanera statens finanser men också en annan
            fördelningsprofil. I motionen tar vi också upp en annan sak som
            Jerzy Einhorn är angelägen om, nämligen vikten av att slå vakt
            om vården och omsorgen. Vi har finansierat resurser för att skjuta
            till pengar till ett riktat bidrag till de delar av vård och omsorg
            som nu har kommit i kläm, där man har gått för långt så att människor
            inte fullt ut får den vård och omsorg som de behöver.
          </note>
          <note>
            Jag vill gärna svara på frågan om den moderata förnyelsealliansen
            att jag har läst om den. Jag har inte fått någon inbjudan till
            den, men den är ungefär lika konkret som Göran Perssons dagordning
            som lästes upp här. Jag kan bara säga att vi inte kommer att ge
            något öppet mandat åt något håll, utan vi kommer att studera de
            olika förslag som kommer fram med öppet sinne.
          </note>
          <note>
            Anf. 87 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Mats Odell gör ett stort nummer av att man i eftermiddag
            skall rösta för högre offentliga utgifter för vård och omsorg.
            Det skall han göra också därför att det är något som kds naturligtvis
            har bestämt sig för. Jag är inte så alldeles övertygad om att
            kds har finansierat utgifterna. Men det är dock en markering från
            kds sida om hur man ser på frågan.
          </note>
          <note>
            Det är klart att detta blir litet svårt att förena med den förnyelseallians
            som man eventuellt tänker luta sig mot, i vilken man funderar
            på att dra in 300-400
          </note>
          <note>
            miljarder kronor av de offentliga utgifterna. Antingen röstar
            man för offentliga utgifter i kammaren och vänder i så fall förnyelsealliansen
            ryggen eller också är det förnyelsealliansen som gäller. I så
            fall blir det ett nytt Sverige. Kds har att välja. Det är säkert
            inte bara Jerzy Einhorn inom kds som bär den typen av funderingar
            och tankar, utan det finns säkert fler. Vi ser fram emot kds vägval
            det kommande året.
          </note>
          <note>
            Herr talman! Låt mig avsluta med att säga att tillväxtpolitiken
            för vår del är förknippad med välfärdssamhället, som jag sade
            i mitt inledningsanförande.
          </note>
          <note>
            Människor som är trygga vågar ta steget in i det okända. De vågar
            ta en risk.
          </note>
          <note>
            Just välfärdssamhällets garanti till alla människor, att man
            har skydd i olika skeden av livet, är kanske den bästa förutsättningen
            för alla att vara med och bidra till en uthållig tillväxt. För
            oss är det en djup ideologisk övertygelse bakom välfärdssamhällets
            koppling just till ekonomisk utveckling. Jämlikhet och solidaritet
            är i den meningen starka drivkrafter för äkta och uthållig tillväxt.
          </note>
          <note>
            Anf. 88 JOHAN LÖNNROTH (v) replik
          </note>
          <note>
            Herr talman! Jag skall börja med att helhjärtat instämma i det
            som finansministern sade sist. Jag skall också instämma i det
            han sade om utbildningens betydelse. Jag har den uppfattningen
            att speciellt skolans kvalitet på grundutbildning, inte minst
            den kommunala grundutbildningen i storstädernas ytterstadsdelar,
            är avgörande. Vi hörde en duktig klass från Rinkeby sjunga för
            oss i morse. Sådana stadsdelar finns även i
          </note>
          <note>
            Göteborg.
          </note>
          <note>
            Jag vill fråga finansministern: Det finns en bedömning som säger
            att 100 000 jobb skall försvinna från kommuner och landsting fram
            till sekelskiftet, är den här frågan med på dagordningen? Vad
            gör vi för att klara en bra kvalitet på grundutbildningen samtidigt
            som detta hot vilar över kommunerna?
          </note>
          <note>
            Det andra jag vill fråga om gäller den LO-rapport som jag redovisade
            i mitt huvudanförande. LO visar att den genomsnittliga inkomsttagaren
            har tjänat ungefär 11 % i realinkomst efter skatt mellan 1980
            och
          </note>
          <note>
            1993, medan de 5 000 personerna med de högsta inkomsterna har
            mer än fördubblat sina realinkomster efter skatt. Mot den här
            bakgrunden och mot bakgrund av att finansministern är överens
            med mig om fördelningspolitikens betydelse vill jag fråga: Vad
            funderar finansministern på att göra åt dessa växande klassklyftor?
            Kan vi inte göra budgetsaneringen på ett annat sätt, så att de
            här klyftorna minskar?
          </note>
          <note>
            Anf. 89 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Jag tror att svaret på den sista frågan framför
            allt är att vi i Sverige har haft en lång period av ganska dålig
            tillväxt i ekonomin. Vi har haft en period av ökande arbetslöshet.
            Med de faktorerna i botten är det klart att man också får växande
            klyftor, när lönebildningen har utvecklats som den har gjort i
          </note>
          <note>
            Sverige de senaste åren.
          </note>
          <note>
            Lönebildningen skall parterna på arbetsmarknaden svara för. Det
            är deras uppgift. Det skall jag inte lägga mig i, även om vi ber
            dem komma tillbaka och redovisa hur de tänker bedriva den inför
            kommande avtalsrörelser.
          </note>
          <note>
            De andra faktorerna är helt avgörande. Lyckas vi inte pressa
            tillbaka arbetslösheten, lyckas vi inte få en uthållig tillväxt
            kommer vi heller inte att klara fördelningspolitiken. Det är naturligtvis
            en politiskt mycket enklare uppgift att fördela en kaka som växer
            än att sitta fast i en situation då kakan hela tiden krymper.
            Uthållig ekonomisk tillväxt är också i perspektivet av fördelningspolitik
            någonting som är viktigt och nödvändigt.
          </note>
          <note>
            Vi har utformat saneringsprogrammet på ett sådant sätt att alla
            grupper skall vara med och bidra. Det finns tydliga fördelningspolitiska
            studier på detta. En sak är dock säker, vi kommer inte att vara
            tveksamma om det visar sig att vi har gjort fel bedömningar i
            något läge, att vissa grupper har kommit lindrigt undan och att
            andra har fått bära en för stor börda. Hela saneringspolitikens
            trovärdighet står och faller med att bördorna fördelas på ett
            rimligt och rättvist sätt.
          </note>
          <note>
            Det har varit utgångspunkten. Det har vi varit mycket noga med
            när vi har formulerat programmet.
          </note>
          <note>
            Däremot har väl Lönnroth en del att klara ut när han redovisar
            sin egen motion. Det är den eviga vänsterpartistiska förmågan
            att ge alla goda gåvor, både i form av nya förmåner och som olika
            typer av skatteförändringar, samtidigt som man talar om en balanserad
            budget. Det är där ni kommer till korta.
          </note>
          <note>
            Annars skulle det vara ganska lätt att följa en hel del av ert
            resonemang.
          </note>
          <note>
            Anf. 90 JOHAN LÖNNROTH (v) replik
          </note>
          <note>
            Herr talman! Jag tror inte att det är riktigt så enkelt, Göran
            Persson, att enbart den bristande tillväxten och den ökande arbetslösheten
            kan förklara att de
          </note>
          <note>
            100 000 med de högsta inkomsterna har fått en real inkomstökning
            på 61 %, medan genomsnittet ligger på 11 %. Det räcker inte som
            förklaring. Det måste också handla om t.ex. skattepolitiken, skattereformen.
          </note>
          <note>
            Det saneringsprogram som löper fram till 1998 visar att gruppen
            med de allra högsta inkomsterna drabbas med ungefär 6 % minskade
            realinkomster. Det är ungefär samma siffra som den allra lägsta
            inkomstgruppen. Vi kan strida om en eller annan procent, faktum
            kvarstår, det är ingen förändring av denna trend mot ökade klassklyftor.
            Återigen är min fråga:
          </note>
          <note>
            Går det inte att lägga fram förslag som minskar dessa klyftor?
          </note>
          <note>
            Påståendet om Vänsterpartiet som de goda gåvornas givare är någonting
            som vi hör från många socialdemokrater runt om i landet. Jag hade
            även ett meningsutbyte med Arne Kjörnsberg. Jag skulle gärna vilja
            att Göran Persson ägnade sitt sista inlägg åt att litet grand
            konkretisera detta. Vi har alltså lagt fram ett mycket tydligt,
            sammantaget förslag, där vi till sista öret finansierar varje
            förslag det gäller. Göran
          </note>
          <note>
            Persson är välkommen att redovisa, gärna i skrift och litet senare,
            på vilken punkt det är som vi inte finansierar våra förslag.
          </note>
          <note>
            Jag förstår i och för sig behovet av att angripa oss, på grund
            av den interna kritiken på den här punkten.
          </note>
          <note>
            Det finns ett annat sätt att genomföra budgetsaneringen, och
            det tror jag att Göran Persson innerst inne också är medveten
            om. Det går att göra detta på annat sätt. Göran Persson är välkommen
            till oss för att diskutera hur vi skall klara detta.
          </note>
          <note>
            Anf. 91 Finansminister GÖRAN
          </note>
          <note>
            PERSSON (s)
          </note>
          <note>
            Herr talman! Det går att läsa Vänsterpartiets motion. Den är
            som vanligt fylld med månghundramiljonerssatsningar på olika grupper.
            Sedan försöker man knyta ihop det hela genom att säga att det
            inte finns särskilt mycket ytterligare utrymme för skattehöjningar.
            Det är begränsat.
          </note>
          <note>
            Om man lovar 520 miljoner kronor mer till pensionärerna i ett
            inslag, om man talar om att man skall lägga 100 miljoner kronor
            extra på vindkraft och 300
          </note>
          <note>
            miljoner extra på ekologisk omställning är det klart att det
            i Vänsterpartiets motionsförslag finns inslag av den typ av överbudspolitik
            som vi har vant oss vid att förknippa med Vänsterpartiet, men
            som vi förra hösten såg ett avsteg från. Jag hoppas att Vänsterpartiet
            snart kan komma tillbaka till ett läge där man är med och tar
            ansvar.
          </note>
          <note>
            Principerna ligger fast: En statsfinansiell sanering för att
            klara välfärden, ekonomisk tillväxt för att klara sysselsättning
            och fördelning. Allt detta utgående från en princip för politiken
            som handlar om att bördorna skall bäras på ett rättvist sätt.
            Den som är starkast skall bära den tyngsta bördan. Det är klassisk
            socialdemokratisk politik, men också en politik som är förankrad
            långt in i andra partier i denna kammare.
          </note>
          <note>
            Det är därför det har varit möjligt att samla så breda majoriteter.
            På den vägen tänker vi fortsätta. Men lättsinnet, Johan Lönnroth,
            släpper vi inte in igen. Vill
          </note>
          <note>
            Vänsterpartiet vara med får ni också orka fatta de svåra besluten.
          </note>
          <note type="speaker">
            Anf. 92 BO LUNDGREN (m)
          </note>
          <note>
            Herr talman! Göran Persson talade, med all rätt, om behovet av
            att skapa framtidstro hos de ungdomar som i dag går ut på arbetsmarknaden
            och av att klara ut för dem att de har möjlighet att få arbete
            när de väl är färdiga med sin utbildning. Men det intressanta
            är ändå, tycker jag, att Göran Persson verkar väldigt litet intresserad
            av att faktiskt skapa de förutsättningarna.
          </note>
          <note>
            Förra veckan kommenterade Göran Persson i en interpellationsdebatt
            frågan om när ungdomarna kan känna att det finns arbeten. Göran
            Persson sade då:
          </note>
          <note>
            När arbetsmarknaden väl kvicknar till, vilket den ju gör när
            konjunkturen svänger.
          </note>
          <note>
            Vi befinner oss nu på toppen av en konjunktur.
          </note>
          <note>
            Den bedömning som regeringen själv gör är att vi kommer att få
            en svängning neråt. Det innebär faktiskt att situationen kommer
            att bli ännu värre än den är i dag. Men Göran Persson har rätt.
            Det gäller ju att utnyttja möjligheterna i en högkonjunktur. Det
            gäller att skapa uthålliga högkonjunkturer med så hög tillväxt
            som möjligt. Det beklagliga är bara att det inte är den politiken
            som regeringen för.
          </note>
          <note>
            Trots alla löften i förra årets valrörelse är 12 %
          </note>
          <note>
            arbetslösa eller sysselsatta i olika former av arbetsmarknadsåtgärder.
            Sammantaget - förtidspensionerade och flyktingar som inte fått
            jobb inräknade - är det ungefär 1 miljon människor som inte har
            arbete. Detta drabbar enskilda som är arbetslösa eller som saknar
            jobb. De får en bristande självkänsla och sämre ekonomi. Men det
            drabbar också alla andra, som får stå för kostnaderna i form av
            mindre produktion och större bidrag.
          </note>
          <note>
            Om man, lågt räknat, säger att varje arbetslös kostar 100 000
            kronor, blir det för oss alla en kostnad på 100 miljarder, i genomsnitt
            25 000 kronor per hushåll. Det här är alltså inte bara ett problem
            för den enskilde, utan det är ett problem för oss alla.
          </note>
          <note>
            Varför är det så? De kortsiktiga problemen känner vi väl till
            - konjunktursvackan och den enorma effekten av 80-talets spekulationsekonomi
            som ledde till finanskrisen och till en bristande efterfrågan
            och till att en mängd jobb slogs ut. Men detta är inte det grundläggande
            problemet, utan det är att svensk ekonomi sedan början av 50-talet
            netto inte har förmått skapa några nya jobb i den privata sektorn.
            Det handlar om omstruktureringar, förändringar, rationaliseringar
            och effektiviseringar, men det är inte fler anställda i den privata
            sektorn i dag än det var för ungefär 40 år sedan. Däri ligger
            problemet.
          </note>
          <note>
            Detta beror på ett antal hinder. Dessa hinder vill regeringen
            inte riva. Det är minst sagt förvånansvärt.
          </note>
          <note>
            Det är obegripligt att den socialdemokratiska regeringen tillsammans
            med Centerpartiet förnekar arbetslösa och ungdomar som går in
            på arbetsmarknaden de nya jobb som skulle kunna växa fram, om
            man var beredd till en omprövning när det gäller detta med att
            riva hinder.
          </note>
          <note>
            Att man inte gör det tror jag till stor del beror på de politiska
            låsningar som finns, framför allt hos
          </note>
          <note>
            Socialdemokraterna - med största sannolikhet betydligt mindre
            hos Centerpartiet.
          </note>
          <note>
            Mot den bakgrunden förespråkar vi att en kommission utnämns som
            från en utanförståendes synpunkt skulle kunna gå igenom de hinder
            som finns för att se vad som krävs för att arbetsmarknaden skall
            kunna växa, för att jobben skall kunna växa till och för att tillväxten
            skall kunna öka. En sådan kommission skulle kunna bryta just de
            här politiska låsningarna.
          </note>
          <note>
            Göran Persson talade i sitt anförande om välfärdspolitiken som
            bl.a. en förutsättning i sig för tillväxten och som en förutsättning
            för kampen mot rasismen, vilken ofta är en följd av social oro
            och av att man exempelvis fruktar jobben.
          </note>
          <note>
            Problemet är egentligen inte det som Göran Persson säger, utan
            problemet är hans definition av begreppet välfärd. Göran Perssons,
            liksom Socialdemokraternas, stora misstag är att välfärd inte
            är detsamma som offentlig verksamhet och offentliga transfereringar.
            Det är alltså det stora socialdemokratiska misstaget.
          </note>
          <note>
            Välfärd i ordets egentliga bemärkelse är detsamma som ekonomiskt
            och materiellt välstånd. Det är detsamma som ekonomiskt oberoende
            för människor och hushåll. Vi har ju nu sett vad som händer om
            det från politiker - Socialdemokraterna och en del andra partier
            - ges löften till medborgarna som lyder: Ge oss skatteintäkter
            och lämna ifrån er av era inkomster till oss, så skall vi se till
            att pensionerna fungerar, sjukvården blir bra, arbetslöshetsersättningen
            blir hög etc.
          </note>
          <note>
            Men så blev det inte. Man höll inte sina löften. De som drabbas
            mest är de som på grund av de höga skatterna är mest utlämnade
            åt att de offentliga systemen verkligen fungerar. Men dessa fungerade
            inte.
          </note>
          <note>
            De enda som i Socialdemokraternas, och sannolikt även Vänsterpartiets,
            Sverige har en chans att klara sitt ekonomiska oberoende i grunden
            är de som har tillräckligt höga inkomster och tillräckligt stora
            förmögenheter. De har alltid valfrihet och ekonomiskt oberoende,
            till skillnad från vanliga människor -
          </note>
          <note>
            tyvärr! Detta är en bit av vad som egentligen är välfärd. Det
            gäller alltså ett ekonomiskt oberoende för vanliga hushåll och
            vanliga familjer.
          </note>
          <note>
            Det gäller naturligtvis också tryggheten. Där har det offentliga
            en väldigt viktig uppgift. Det är vår gemensamma skyldighet att
            se till att alla i Sverige kan erbjudas bra sjukvård och att man
            inte skall behöva vara rädd för att fara illa. Man skall faktiskt
            veta att man har en chans att själv skapa sig en trygghet.
          </note>
          <note>
            Det är det normala och rimliga. Men skulle den egna ekonomin
            falla sönder finns alltid det gemensamma skyddet där, men inte
            så överdrivet, kostnadskrävande och obeständigt som det vi hittills
            haft.
          </note>
          <note>
            Det här är några exempel på vad välfärd egentligen är. Den välfärden
            kräver en helt annan politik än den som regeringen är beredd att
            föra, och den välfärden skulle naturligtvis kunna gynna tillväxten
            och skapa ett gott klimat rent allmänt i Sverige.
          </note>
          <note>
            Det mål som vi moderater har när det gäller den ekonomiska politiken
            är att skapa en god tillväxt som ger så många nya jobb att långtidsarbetslösheten
            kan elimineras. Jag skall veta att jag kan tappa ett jobb, men
            också att jag kan komma ut på arbetsmarknaden efter utbildning
            - det dröjer inte mer än rimlig tid tills jag får ett nytt jobb.
            Samtidigt skall vi ha en sådan tillväxt och en sådan utveckling
            att de nya jobben blir rimligt välbetalda och att det blir en
            god reallöneutveckling. Detta är alltså vår målsättning.
          </note>
          <note>
            Vi har i vår motion angett riktlinjerna för en politik som leder
            till det här målet. Det är en tillväxtmotion i ordets egentliga
            bemärkelse. Den syftar just till att riva de hinder som finns
            för tillväxt och nya jobb.
          </note>
          <note>
            Som jag, och även Lars Tobisson, sagt i debatten:
          </note>
          <note>
            Låt oss tillsätta en kommission som skulle kunna bryta de politiska
            låsningarna. Det är möjligt att det finns socialdemokrater som
            inser att det nog ligger något i det som Moderaterna föreslår
            och att rätt mycket av det som gjordes av den förra regeringen
            nog var nödvändigt.
          </note>
          <note>
            Den Göran Persson som nästintill demonstrerade mot en sänkning
            av a-kassan från 90 % till 80 % talar nu om 75-procentsnivån som
            nästan det allena saliggörande.
          </note>
          <note>
            Den Göran Persson som kallt konstaterade att visst skall vi ha
            dubbelbeskattning säger nu: Ja, vi kanske skulle hitta en annan
            teknik än den moderata som kanske skulle leda i den riktningen.
          </note>
          <note>
            I några andra frågor har man vänt. Man inser alltså att det man
            gör är fel. Man ser det i effekterna på ekonomin och även på arbetslösheten,
            vilken fortfarande är hög.
          </note>
          <note>
            Om en kommission utsågs skulle framför allt fyra uppgifter på
            det ekonomiska området vara väsentliga för den.
          </note>
          <note>
            Det första att fundera kring är hur man genom olika ekonomiska
            åtgärder kan skapa förutsättningar för varaktigt lägre räntor.
            Det är ju en av förutsättningarna för förtroendet för ekonomins
            utveckling hos hushållen - för kostnaderna för investeringar i
            form av riskkapital. Det är alltså en av de väsentliga frågeställningarna.
          </note>
          <note>
            Här är det viktigt att faktiskt fundera kring om det är möjligt
            att förena behovet av varaktigt låga räntor med en så stor offentlig
            andel av ekonomin som den svenska. I den OECD-rapport som avlämnades
            för några månader sedan rörande svensk ekonomi skriver man på
            följande vis:
          </note>
          <note>
            "Det är synnerligen viktigt att finna vägar att lyfta den möjliga
            tillväxttakten i ekonomin utöver den nivå som varit bestående
            sedan mitten av 1970-talet. En viktig del i en sådan strategi
            måste vara att reducera andelen offentliga utgifter och skatter
            av nationalinkomsten. Ett högt skattetryck och generösa socialförsäkringssystem
            medför potentiella, stora effektivitetsförluster genom att motverka
            arbete och sparande, och det är tveksamt om de offentliga verksamheterna
            är effektiva eftersom marknadsmekanismerna i stort sett saknas."
          </note>
          <note>
            Detta är OECD:s bedömning av vad som skulle krävas.
          </note>
          <note>
            Hur man skall åstadkomma de förutsättningar som krävs för varaktigt
            lägre räntor är en av de viktiga uppgifterna för politiken och
            skulle vara det för en arbetslöshets- eller snarare sysselsättningskommission.
          </note>
          <note>
            En annan viktig frågeställning är hur man skall kunna minska
            de snedvridningar som följer av Sveriges höga skatteuttag, inte
            minst den höga skatten på arbete. Skatten gör att kostnaden för
            att anställa blir mycket stor. Det leder till att företagare tvekar
            och att lönebildningen påverkas och skapar risk för långsiktigt
            inflationstryck i ekonomin. Det må så vara att det inte finns
            i dag, men en lönebildning som inte fungerar är alltid ett hot
            och det kan också hindra den ekonomiska utvecklingen.
          </note>
          <note>
            Hur skall man bära sig åt för att reducera de skattekilar på
            arbete som skapar problem vad gäller nya jobb? Det är en andra
            viktig frågeställning.
          </note>
          <note>
            En tredje frågeställning, som egentligen hör samman med den andra,
            gäller hur den privata tjänstesektorn skall få möjlighet att expandera.
            Vi vet att hushållens efterfrågan av tjänster är i stort sett
            obefintlig, om det inte är helt nödvändigt. Det beror i mycket
            stor utsträckning på de stora skattekilarna på arbete -
          </note>
          <note>
            inkomstskatt, mervärdesskatt och arbetsgivaravgift.
          </note>
          <note>
            När det gäller hushållens efterfrågan av tapetsering av en lägenhet,
            målning av ett hus och barnomsorg, för att ta några exempel, finns
            så gott som alltid alternativet: Jag gör det själv, jag låter
            någon göra det svart eller jag låter bli att göra det, eftersom
            det kostar för mycket. Därmed tappar vi ett stort antal möjliga
            jobb. Det här behöver upprepas, sannolikt till leda, i den här
            kammaren så att fler och fler måste inse och förstå det. Det finns
            positiva tecken i form av Folkpartiets nu relativt positiva inställning
            till att man skall göra något åt skattekilarna på arbete i det
            här avseendet.
          </note>
          <note>
            Det gäller emellertid att inte skada möjligheterna.
          </note>
          <note>
            Björn Rosengren gjorde det häromdagen när han försökte säga att
            det här är ett problem, men låt oss välja att lösa det för vissa
            ungdomar och invandrargrupper. Man skall just där göra speciella
            insatser för tjänstejobb som riktar sig till hushållssektorn.
            Det här är ett generellt problem. Det är inte vi som skall peka
            ut grupper och föra den debatten. Björn Rosengren gjorde invandrarna
            och naturligtvis även saken i sig en otjänst genom sin inriktning.
            Jag håller med om detta i den kritik som har riktats.
          </note>
          <note>
            Vi skall i stället lösa problemet generellt. Då måste man fråga
            sig om vi har så höga skattekilar att ingen expansion blir möjlig
            när det gäller hushållens efterfrågan av privata tjänster. Om
            så är fallet måste vi eliminera skattekilarna så långt vi kan.
            Skattekilen uppgår sammantaget till, när det gäller inkomstskatt,
            moms och arbetsgivaravgifter, mellan 50 och 75 %
          </note>
          <note>
            för hushållen. Därför bör vi införa en skattereduktion.
          </note>
          <note>
            Genom en skattereduktion på 50 % skapar man en ny möjlighet till
            jobb. Det skall inte behöva vara permanenta jobb. Men utgångspunkten
            är att det alltid är bättre att arbeta än att vara arbetslös.
            Att ha ett rimligt arbete med hyfsad betalning är bättre än att
            få ersättning från a-kassan. Den utgångspunkten kan man fullfölja.
            Det är viktigt att en kommission också ser på det.
          </note>
          <note>
            En fjärde fråga är hur beskattningen av kapital skall utformas
            så att dagens diskriminering av det riskbärande, egna kapital
            som är grunden för varje nytt jobb elimineras. Det går inte att
            gå till en bank och bara säga att man skall starta ett företag,
            att man behöver riskkapital och att pengar skall lånas ut. Så
            var det på 80-talet. Under det 80-tal då Göran Persson satt i
            en regering förra gången och då finanskrisen grundlades, kunde
            man låna vad som faktiskt visade sig vara riskkapital. Riskkapital
            är vad ägarna och finansiärerna själva satsar. Det kapitalet som
            är grunden för varje nytt jobb och varje expansion diskrimineras
            i dag. Det är givet att det är en viktig uppgift för en kommission
            att klara ut hur dagens diskriminering av riskkapital skall brytas.
            Kort sagt rör det sig om att riva hinder.
          </note>
          <note>
            Herr talman! Det är möjligt att låta tusentals, rentav hundratusentals
            - av dem som i dag är arbetslösa och som har ekonomiska problem
            och som kan förlora sin självkänsla - få jobb. Det är möjligt
            att få tillväxten ännu högre än vad regeringen bedömer. Men det
            kräver omprövning och förnyelse - någonting som dagens regering
            uppenbarligen inte är mäktig att klara av på egen hand. Det gäller
            därför att, som Lars Tobisson sade, skapa en allians för förnyelse.
            Om inte riksdagens partier vill ställa upp, kommer människorna
            att tvinga fram det.
          </note>
          <note type="speaker">
            Anf. 93 KARIN PILSÄTER (fp)
          </note>
          <note>
            Herr talman! Kära kolleger, åhörare och eventuella TV-tittare!
            Vi liberaler har en vision. Vi har en vision om ett annorlunda
            Sverige, där idéerna sprudlar, alla kommer till sin rätt och alla
            har en chans. Det är ett Sverige med tillväxtkraft.
          </note>
          <note>
            Den viktigaste utmaningen är därför att knäcka massarbetslösheten
            - människor skall kunna komma i arbete och kunna försörja sig
            själva och sin familj genom anställning eller som företagare och
            då betala skatt. Vi behöver den skatten för att finansiera alla
            gemensamma åtaganden. Dagis, äldreomsorg, sjukvård, skola och
            högre utbildning är inte tärande, utan det är nödvändiga förutsättningar
            både för ett starkt näringsliv och för en bra vardag för de allra
            flesta av oss.
          </note>
          <note>
            Jag skulle nu vilja svara på Göran Perssons fråga, men han var
            visst inte intresserad av att höra det svaret. Jag kan försäkra
            att Folkpartiet liberalerna inte delar den vision om ett framtida
            avskaffande av den offentliga sektorn som Moderaterna har. Jag
            vill hänvisa till vad Anne Wibble sade i inledningen av sitt anförande.
            Hon sade att för oss är välfärdspolitiken inte ett skällsord utan
            ett instrument i anständighetens och den mänskliga växtens tjänst.
          </note>
          <note>
            Herr talman! Däremot kan inte politiken och politikerna skapa
            jobben och företagen. Det kan bara alla enskilda människor som
            har idéer, kunskaper och entreprenörsanda göra. Vi kan skapa bra
            förutsättningar. Skattepolitikens inriktning och utformning är
            en viktig del.
          </note>
          <note>
            Folkpartiet anser att skattepolitiken måste inriktas på en satsning
            på nyföretagande. Fler företagare ger fler företag som ger fler
            jobb. Beskattningen måste vara utformad på ett sådant sätt att
            den inte upplevs som en hämsko.
          </note>
          <note>
            På den långa listan över regeringens skattehöjningar finns en
            skattesänkning - på mat. Även om det kan verka så i juletid, är
            det för oss liberaler ändå uppenbart att vi inte kan äta oss ur
            den här krisen.
          </note>
          <note>
            Skattesänkningarna måste läggas på andra områden.
          </note>
          <note>
            Vi vill t.ex. ta bort den höjda marginalskatten som med nyspråk
            kallas värnskatt. Den är dålig och innebär ett avsteg från en
            grundläggande princip i skatteöverenskommelsen.
          </note>
          <note>
            Vi vill avskaffa dubbelbeskattningen på aktieutdelning och förenkla
            beskattningen för fåmansaktiebolag, enskilda firmor och handelsbolag.
            Vi vill ha ett bättre system för riskkapitalavdrag och vettiga
            regler för momsredovisning. Vi vill således ha en företagsbeskattning
            som gör att fler väljer att starta och driva företag så att det
            blir lättare att driva de här företagen och att expandera samt
            att riskkapitalförsörjningen förbättras.
          </note>
          <note>
            Fru talman! Även på andra områden finns det en del att säga.
            Jag tycker att det är skräp att ett förslag till skärpt, rörlig
            beskattning av förmånsbilar inte har kommit ännu. Finansministern
            har i förra veckan här i kammaren lovat att ett förslag skall
            komma till våren.
          </note>
          <note>
            Jag hoppas att det är ett ja som betyder ja. För säkerhets skull
            kommer vi att yrka på en direkt beställning.
          </note>
          <note>
            Systemet med schablonbeskattning av rena förmånsbilar står i
            dålig samklang med de grundläggande principerna för inkomstbeskattning.
            Det är dåligt för statskassan. Det är ett system som nästan enbart
            gynnar högavlönade män i storstäderna, och det är dåligt för miljön.
          </note>
          <note>
            En ambitiös miljöpolitik är en viktig del i en politik för uthållig
            utveckling. Genom EU-medlemskapet har vi nu en verklig möjlighet
            att på internationell nivå driva de gränsöverskridande miljöfrågorna,
            dit koldioxidutsläppen verkligen hör. Regeringen har hittills
            varit dålig på att ta vara på denna möjlighet.
          </note>
          <note>
            Det går inte att mycket kraftigt, ensidigt höja den svenska koldioxidskatten.
            Det skulle bara leda till att verksamheten flyttar utomlands,
            att jobben försvinner men att utsläppen består. Vi anser fortfarande
            att det finns utrymme för en svensk höjning. Därför står vi i
          </note>
          <note>
            Folkpartiet bakom propositionens höjning av koldioxidskatten.
            Vi tycker att det borde ha varit ett led i en mer regelrätt skatteväxling.
            Vi föreslår en sänkning av arbetsgivaravgifterna i tjänstesektorn.
          </note>
          <note>
            Fru talman! Världens mest jämställda regering har lyckats släppa
            ifrån sig en tillväxtproposition som nästan helt bortser från
            att ett jämställt samhälle är ett bättre samhälle. Världens mest
            jämställda regering har missat all den inneboende kraft och den
            enorma potential som Sveriges kvinnor har. Det är bedrövligt,
            men inte helt oväntat. Regeringens jämställdhetspolitik har hittills
            bedrivits på temat mycket snack och litet handling. Det plötsliga
            borttagandet av barntillägget i svux och svuxa är kanske ett mycket
            övertydligt exempel på det.
          </note>
          <note>
            Just den här propositionen slutbearbetades i samband med den
            s.k. Sahlinaffären och med en lamslagen jämställdhetssektion i
            regeringen. Tydligen fanns inget jämställdhetsperspektiv med i
            grundarbetet. Den jämställdhetspolitiska kosmetikan blev pålagd
            efteråt och på grund av Mona Sahlins frånvaro milt uttryckt dåligt
            pålagd. Persson är uppenbarligen inte så tränad med läppstiftet.
          </note>
          <note>
            Jämställdhetsperspektivet måste finnas med hela tiden. Det måste
            ges bättre möjligheter för kvinnor att få utbildning, att starta
            företag och att använda sin entreprenörsanda. En viktig förutsättning
            för att kvinnor skall vilja och kunna göra det är att de orättvisa
            löneskillnaderna tas bort. Vi har föreslagit att en kommission
            bör ta ett helhetsgrepp på frågan om löneskillnader.
          </note>
          <note>
            Fru talman! En politik för arbete, trygghet och utveckling måste
            också bygga på att de offentliga monopolen bryts. I ett brev som
            många av oss nyligen har fått från det kvinnliga fackförbundet
            SSR, poängterar dess ordförande Agneta Bygdell att det finns ett
          </note>
          <note>
            "klart samband mellan monopolarbetsgivare och lönediskriminering".
            Det är där våra folkvalda styr som lönediskrimineringen är som
            störst.
          </note>
          <note>
            Att släppa loss den kvinnliga skaparkraften ger bättre kvalitet
            för barn, sjuka och gamla, därför att de kan välja det som passar
            dem själva bäst. Det leder ofta till lägre kostnader för skattebetalarna
            och ofta till utveckling inom den offentligt bedrivna verksamheten.
            Det leder till att kvinnor som arbetar inom dessa sektorer får
            fler arbetsgivare att välja mellan.
          </note>
          <note>
            Det leder till att kvinnor, på samma sätt som män gör i de sektorer
            där de dominerar, kan förverkliga sina egna idéer. Och det leder
            till möjligheter för avknoppning eller expansion till en rent
            kommersiell servicesektor.
          </note>
          <note>
            Även om politiker varken kan skapa eller ens förutsäga var de
            framtida jobben finns, tyder ändå det mesta på att det är en kraftig
            expansion av tjänstesektorn som måste till. Givetvis kan sådana
            tjänsteföretag rikta sig såväl till andra företag som till privatpersoner.
          </note>
          <note>
            Då krävs det minskade skattekilar. Inom tjänstesektorn slår skattekilarna
            mycket hårdare än inom varusektorn, därför att alternativen är
            att göra det själv, göra det svart eller strunta i det. Produktivitetsökningar
            slår inte alls på samma sätt igenom, vilket har gjort att kostnaderna
            har blivit proportionellt sett högre. Därför föreslår vi sänkta
            arbetsgivaravgifter inom just tjänstesektorn, konkurrensneutralt
            mellan driftsformer. Det gör det billigare att anlita professionella
            tjänsteproducenter både för andra företag och för privatpersoner.
          </note>
          <note>
            Fru talman! Det är klart att en stor potential för expanderande
            tjänsteföretagande finns hos just alla de kvinnor som arbetar
            eller har arbetat inom olika sektorer av vård, omsorg, service
            och utbildning inom den offentliga sektorn. Om man släpper loss
            dem som privata företagare kan man också uppnå en situation där
            de, vid sidan av den offentligt subventionerade och bekostade
            verksamheten, på rent kommersiell basis kan sälja samma eller
            liknande tjänster till privatpersoner. Hemtjänsten kan helt kommersiellt
            sälja samma tjänst t.ex. till en stressad småföretagare eller
            en barnfamilj. Det ger ett bättre kundunderlag både för det offentligt
            bekostade och för det privat efterfrågade. Det skapar nya arbetstillfällen
            för kvinnor och ger andra kvinnor möjlighet att köpa de tjänster
            de behöver och efterfrågar.
          </note>
          <note>
            Jag vet att den förda "pigdebatten" rör upp mycket känslor. "Pigorna"
            påminner oss om ett gammalt klassamhälle, som knappast någon vill
            ha tillbaka. En liberal huvuduppgift är i stället att verka för
            ett mer jämlikt och jämställt samhälle. Vi tycker inte att en
            tillväxt i den s.k. hushållsnära tjänstesektorn, som är den officiella
            beteckningen, skulle strida mot några liberala principer - tvärtom.
            Det finns ingen anledning att kategoriskt avfärda alla förslag
            som skulle göra sådant lättare. Däremot finns det olika tekniska
            lösningar som kan vara mer eller mindre bra.
          </note>
          <note>
            Jag vill påminna om att ingen drog i gång en
          </note>
          <note>
            "drängdebatt" när skatterabatt gavs för reparationer i hemmet.
            Ingen tycker att det är konstigt att lämna gardiner och kostymer
            på kemtvätt, äta färdiglagad mat, få sängen i Riksdagshuset bäddad,
            gå till frisören i stället för att klippa sig själv eller lämna
            in bilen på verkstad. Det är inte ens konstigt att någon kommer
            hem för att reparera diskmaskinen. Varför skulle det då vara så
            negativt att betala någon för att utföra vissa andra tjänster
            i hemmet eller för en privatperson? Kan det hänga ihop med att
            det är traditionellt kvinnliga ansvarsområden, traditionellt kvinnliga
            arbetsuppgifter?
          </note>
          <note>
            Professionaliteten och yrkeskunnandet hos dessa tjänsteföretagare
            eller dessa kvinnor blir inte mindre bara därför att många av
            oss utför dessa sysslor på amatörbasis.
          </note>
          <note>
            Fru talman! Jag vet att det så här i jultider är många riksdagsledamöter
            som sitter här och känner sig stressade över julstöket. Våra förslag
            här handlar inte alls om att alla skall skaffa sig hembiträden
            som klär julgranen och står med uppsträckta barn. Det är inte
            det som den moderna människan är ute efter.
          </note>
          <note>
            Fru talman! Mina kamrater från Folkpartiet kommer senare i debatten
            att ta upp ytterligare aspekter på tillväxt i arbetsmarknad, näringsliv
            och utbildning.
          </note>
          <note>
            Jag vill yrka bifall till reservationerna 2, 14, 24,
          </note>
          <note>
            41, 64 och 87.
          </note>
          <note>
            Anf. 94 BO LUNDGREN (m) replik
          </note>
          <note>
            Fru talman! Jag är ju tvungen att begära replik.
          </note>
          <note>
            Det kan inte vara så att Karin Pilsäter tror på Göran
          </note>
          <note>
            Persson. Men inte ens Göran Persson hävdar att vi vill avskaffa
            den offentliga sektorn. Det var faktiskt det som Karin Pilsäter
            sade i sitt anförande. Det är tvärtom så att jag för några minuter
            sedan i den här debatten sedan sade - och det har vi moderater
            sagt i många andra sammanhang - att det behövs en offentlig sektor,
            en stark men begränsad offentlig sektor.
          </note>
          <note>
            Det kommer alltid att vara ett gemensamt ansvar att se till att
            vi finansierar en bra sjukvård för alla i hela
          </note>
          <note>
            Sverige. Hur den sjukvården sedan produceras kan och bör naturligtvis
            alltid diskuteras. Det är ett ansvar för oss alla att ingen far
            illa.
          </note>
          <note>
            Karin Pilsäter kommer väl ihåg att Anne Wibble, när vi tillträdde
            1991, hade som en målsättning att långsiktigt skapa förutsättningar
            för att varje hushåll skulle kunna spara ihop en årslön, att ha
            som ekonomisk buffert. Det förutsätter att man får behålla mer
            av sina inkomster och att man har lägre skatter. Det förutsätter
            att man har bufferten för att normalt, även när inte något stort
            händer, kunna ta en extra kostnad som kan uppkomma utan att man
            är utlämnad åt det offentliga systemet - som inte håller.
          </note>
          <note>
            Så blev det ju! De offentliga systemen, som inte minst Folkpartiet
            i en förgången tid talade sig varmt för, visade sig inte vara
            hållbara. Hagauppgörelserna i början på 1970-talet skapade grogrunden
            för de ekonomiska problem som vi har.
          </note>
          <note>
            Det vore ganska klädsamt om Karin Pilsäter bad om ursäkt för
            det första, helt felaktiga uttalandet.
          </note>
          <note>
            Det vi diskuterar är huruvida man skall kunna föra ned den offentliga
            andelen av ekonomin från 60 till
          </note>
          <note>
            50 %, i syfte att bereda utrymme för människor att kunna bestämma
            över en större del av sin egen ekonomi och få ett större oberoende,
            men hela tiden, också med vår politik, ha garantin av starka gemensamma
            insatser när de verkligen behövs.
          </note>
          <note>
            Anf. 95 KARIN PILSÄTER (fp) replik
          </note>
          <note>
            Fru talman! Om jag sade att Moderaterna vill avskaffa den offentliga
            sektorn skall jag verkligen be om ursäkt. Jag menade att de vill
            avskaffa viktiga delar av den offentliga sektorn, eller viktiga
            delar av det som vi i dag offentligt betalar för.
          </note>
          <note>
            Jag tror inte att jag helt har missuppfattat de olika rapporter
            och förslag som har lagts fram från Moderata samlingspartiet,
            som bl.a. handlar om att barnomsorgen skall läggas utanför den
            offentliga finansieringen, som en långsiktig vision, likaså stora
            delar av äldreomsorgen. Det är ett system som vi i Folkpartiet
            liberalerna inte kan vara med om att genomföra, och där har vi
            inte någon som helst gemensam vision.
          </note>
          <note>
            Det är självklart bra om vi kan få en ekonomisk tillväxt, så
            att fler människor kommer i jobb och kan få reallöneförhöjningar,
            som gör att var och en kan lägga undan mer pengar för egen trygghet
            osv. Men visionen för oss är inte att låta grundtryggheten helt
            och hållet styras av den typen av system som vi tycker är dåliga.
          </note>
          <note>
            Jag vet att ni har olika idéer om sjukvårdsförsäkringar osv.
            Men vår vision handlar mer om att det är den enskilda personen,
            individen, som skall ställas i centrum, inte att man skall basera
            systemet på det lilla kollektivet och ha familjen som grundenhet.
          </note>
          <note>
            Anf. 96 BO LUNDGREN (m) replik
          </note>
          <note>
            Fru talman! Jag tror att det - men det är Folkpartiets interna
            debatt - långsiktigt kan vara ett problem för Folkpartiet om visionen
            är att inom ramen för stora offentliga system skall individen
            få större rörelsefrihet. Jag säger att det behövs ett gemensamt
            ansvar för vissa saker, och det är naturligtvis på det viset.
          </note>
          <note>
            Jag kan ta barnomsorgen som exempel. Om vi från början hade byggt
            upp ett system med avdragsrätt för barnomsorgskostnader, med skatteregler
            som innebar att barnfamiljerna beskattades efter försörjningsbörda
            och att man hade ett ekonomiskt utrymme för att själv skaffa barnomsorg
            på det sätt som passar familjen bäst, vore det väl det allra bästa.
            Jag tror att t.o.m. Karin Pilsäter i grunden kan medge det. Det
            är rimligen inget självändamål att det är kommunerna som huvudsakligen
            skall svara för barnomsorgen. Det hade varit lika bra om föräldrarna
            hade haft samma utrymme och samma möjligheter. Jag skulle i alla
            fall gissa att det är så.
          </note>
          <note>
            När det gäller äldreomsorgen har jag själv skrivit en rapport
            om den kommunala ekonomin i framtiden, där jag konstaterar att
            det är viktigt att just äldreomsorgen noteras som en av de grundläggande
            uppgifterna för kommunen. Till skillnad från barn, i de flesta
            fall, har de äldre många gånger i ett rörligt samhälle inte samma
            möjligheter att få stöd av de anhöriga i dag. Då måste vi naturligtvis
            ta ett gemensamt ansvar i det avseendet. Det är just grundtryggheten
            vi moderater menar faktiskt skall finnas. Men utan att ge individerna
            ett större eget utrymme att bestämma över, utan min och Karin
            Pilsäters inblandning, får vi inte det goda samhälle som kan ge
            både tillväxt och större trygghet för individerna. Det är det
            som är min poäng.
          </note>
          <note>
            Avslutningsvis vill jag be er att fundera över skattereduktion.
            Sänkta arbetsgivaravgifter är tekniskt svårt, sannolikt omöjligt,
            att genomföra. Genom en skattereduktion - den kan om ni vill väljas
            lägre, kanske 50 % - tar man bort skattekilarna eller reducerar
            dem kraftigt. Där skulle vi kunna mötas i någonting som faktiskt
            gav nya jobb och ökade jämställdheten.
          </note>
          <note>
            Anf. 97 KARIN PILSÄTER (fp) replik
          </note>
          <note>
            Fru talman! Detta tenderar att bli en ideologisk välfärdspolitisk
            debatt mellan företrädare för den liberala visionen och för den
            moderata visionen. Jag vill bara kort konstatera att jag har en
            annan vision, som inte handlar om att man i praktiken återinför
            en form av sambeskattning och att man i praktiken återinför ett
            system där vi lönsamhetsprövas för att det skall kunna avgöras
            om vi får vara ute på arbetsmarknaden. Det är kort sagt ett system
            som i praktiken innebär att man går väldigt många decennier tillbaka
            i tiden - inte bara när det gäller jämställdhet utan också kvinnors
            och mäns möjligheter att förverkliga sina egna drömmar och gemensamt
            ta ansvar för sina barn.
          </note>
          <note type="speaker">
            Anf. 98 LARS BÄCKSTRÖM (v)
          </note>
          <note>
            Fru talman! I en debatt behöver man försöka hålla sig till ämnet.
            En debatt om en proposition bör ju då handla om regeringens förslag.
            Men när det gäller denna debatt blir det svårt att helt följa
            denna riktiga princip.
          </note>
          <note>
            I somras talade alla om tillväxtproppen. Det blev tillväxtfloppen
            i stället. Det låter litet elakt att säga så, men det är närmast
            sant. Det finns just inga förslag i denna proposition. Det gäller
            i allmänhet, och det gäller i all synnerhet på skatteområdet.
          </note>
          <note>
            Mats Odell från kristdemokraterna har ju redan påpekat att det
            mest liknar sagan om Tödde och
          </note>
          <note>
            Mödde. Det bidde en tummetott. På skatteområdet kallas totten
            "förslag till lag om ändring i lagen om försäljningsskatt på motorfordon".
            Det är vad som finns i propositionen. Möjligtvis skulle vi kunna
            diskutera riskkapital och kvittning, men det ligger i en annan
            proposition, och det har vi en särskild debatt om. Det är inte
            mycket att diskutera vad gäller lagförslag. Lagen om lagen om
            ändring...nej, det går inte.
          </note>
          <note>
            Vi får tala om något annat. Vi får tala om det som inte står
            i propositionen eller koncentrera debatten kring oppositionens
            förslag.
          </note>
          <note>
            Ett annat uppslag som man kan överväga är att tala mer principiellt
            om skattepolitik i stället, och utvärdera den. Utvärdering är
            ju på modet här i riksdagen. Om vi gjorde det skulle vi rent av
            på förhand kunna gendriva det TV-program som skall komma i kväll,
            som skall handla om bristen på principiell debatt i riksdagen.
            Det är att mota Olle i grind. Låt oss föra en principiell debatt
            om utvärdering!
          </note>
          <note>
            Jag skall göra det genom att kommentera nuet, men också genom
            att gå några år tillbaka och några år framåt.
          </note>
          <note>
            Om vi backar tre år kommer vi till 1992. Då hade den borgerliga
            regeringen nyss höjt momsen till 25 %.
          </note>
          <note>
            Man hade slopat avdragsrätten för fackföreningsavgift. Det var
            skattehöjningar på ungefär 7,5 miljarder.
          </note>
          <note>
            Det var skattehöjningar med en väldigt dålig fördelningsprofil.
            Det var skattehöjningar som drabbade dem med lägst inkomster.
          </note>
          <note>
            Men samtidigt, Karin Pilsäter, hade den borgerliga regeringen
            med Folkpartiet och Moderaterna sänkt matmomsen. Det gjorde man
            precis samtidigt. Det var en kompensation, så det gick ganska
            jämnt ut.
          </note>
          <note>
            Men fördelningsprofilen blev helt fel när man sedan sänkte kapitalskatter
            och avgifter för arbetsgivarna med 6 miljarder 1992, och för 1991
            med 5 miljarder. Det var totalt sänkningar med 11 miljarder. Det
            var skattesänkningar som kom de bäst ställda till godo. Det var
            åtgärder som de fyra borgerliga partierna drev igenom. Det var
            efter det att man hade gjort den stora skattereformen. Det är
            en skattereform som vi nu har facit på, genom kommittén för utvärdering
            av skattereformen. KUSK brukar man förkorta det.
          </note>
          <note>
            Fru talman! Det finns de som säger att vi politiker gärna överdriver
            i debatten. Det gör vi för att göra skillnader tydliga. Men en
            helt annan variant är eufemismen eller underdriften. Innan jag
            talar om skattereformen vill jag ge kammaren ett slags läsanvisning.
            Jag vill göra det genom att hänvisa till en utmärkt publikation
            vi har här i riksdagen, Riksdagsveckan, för denna vecka. Där talar
            man på s. 3 om begreppet eufemism: "En eufemism är en förskönande
            omskrivning för någonting som är skrämmande, stötande eller obehagligt
            på annat sätt. Syftet med en sådan språklig skönmålning är att
            skona läsarens eller åhörarens känslor och kanske också skribentens
            eller talarens egna."
          </note>
          <note>
            Man ger ett exempel i Riksdagsveckan: "Om en uppenbar lögn säger
            man exempelvis att beskrivningen inte helt täcker det verkliga
            förhållandet."
          </note>
          <note>
            Jag skall komplettera beskrivningen med ett utdrag ur ett pressmeddelande
            från utredningen KUSK.
          </note>
          <note>
            Det står så här: Villkoret att reformen skulle vara statsfinansiellt
            neutral har däremot inte uppfyllts fullt ut.
          </note>
          <note>
            Det är en praktfull eufemism. På s. 91 i betänkandet kan man
            läsa följande: Skattereformen var under de första åren underfinansierad
            med i storleksordningen 25 miljarder, vartill kommer en mer osäker
            effekt på 10 miljarder på grund av att reformen torde ha bidragit
            till att fördjupa lågkonjunkturen.
          </note>
          <note>
            Fru talman! Det handlar om 25-35 miljarder i underfinansiering
            per år. Det är verkligen att inte uppfylla finansieringen fullt
            ut. Det kan vara stötande eller obehagligt på annat sätt för vissa
            av riksdagens partier, som sade att vi hade fel när vi varnade
            för underfinansiering av skattereformen.
          </note>
          <note>
            Hur blev det med fördelningsprofilen? I pressmeddelandet står
            följande: Reformens utfall gav inte heller exakt de fördelningspolitiska
            effekter som beräknades tidigare.
          </note>
          <note>
            På s. 83 i KUSK:s betänkande kan man läsa om den grupp som tjänar
            bäst - den tionde och högsta decilen: Det innebär en ökning av
            den disponibla inkomsten med omkring 3 %, mot 0,2 % enligt kalkylerna
            i propositionen.
          </note>
          <note>
            De riktigt rika fick 15 gånger mer än beräknat i inkomstförstärkning.
            Skillnaden i procent mellan 0,2
          </note>
          <note>
            och 3,0 % blir faktiskt 1 500 %. Det blev, som det stod i pressmeddelandet,
            inte exakt de fördelningspolitiska effekter som beräknades tidigare.
            Detta är praktfulla eufemismer - klassiska underdrifter - antagligen
            tänkta att skona någons känslor.
          </note>
          <note>
            Sammanfattningsvis vill jag, fru talman, säga att regeringen
            under de borgerliga åren fortsatte att öka de fördelningspolitiska
            orättvisor som redan skattereformen skapat. Men som tur var fortsatte
            regeringen
          </note>
          <note>
            Bildt inte med några stora skattesänkningar under
          </note>
          <note>
            1993 och 1994. Under dessa år fullföljde man visserligen en del
            skattesänkningar, men man höjde också en rad andra skatter. En
            del skattehöjningar dolde man under begreppet egenavgifter.
          </note>
          <note>
            Om man räknar samman nettot ser man att nettoskattesänkningarna
            inte blir större än 8 miljarder under de borgerliga åren. Det
            är en avsevärt lägre nivå än de 30 miljarder man hade lovat.
          </note>
          <note>
            Därigenom visade Carl Bildts regering med Anne
          </note>
          <note>
            Wibble som finansminister och Bo Lundgren som skatteminister
            i praktisk handling att man inte kunde eller inte trodde sig om
            att styra sysselsättningen med nettoskattesänkningar. I praktiken
            visade Bildt och
          </note>
          <note>
            Lundgren att man inte kan styra fram fler jobb enbart genom riktade
            skattesänkningar för kapital och företag och höjningar för hushåll.
          </note>
          <note>
            Så till 1995 - till nuet. Vad har hänt nu? Nu har regeringen
            tillsammans med Vänsterpartiet tagit tillbaka många av de skattesänkningar
            som regeringen
          </note>
          <note>
            Bildt genomdrev. Därigenom har en del av de skevheter som kom
            från Bildts tid undanröjts. Men det gör inte att de skevheter
            som konstaterats av KUSK undanröjts. De kvarstår tyvärr. Tvärtom
            har regeringen med vårt bistånd tvingats att låta en hel del av
            regeringen Bildts skattehöjningar ligga kvar - de som vi tidigare
            kritiserade. Då blir skevheterna i fördelningspolitiken än större.
          </note>
          <note>
            Vi vet nu också att även barnbidragshöjningarna, som skulle kompensera
            för problem med skattereformen vad gäller fördelningspolitiken,
            inte blir verklighet. Tvärtom har man sänkt barnbidragen ytterligare.
          </note>
          <note>
            Då måste kritiken, även om man tillämpar eufemismer och underdrifter,
            bli oerhört tung mot fördelningspolitiken i skattereformen.
          </note>
          <note>
            Det finns ett stort behov av fördelningspolitiska åtgärder inom
            skattepolitiken. Det är riktigt, fru talman.
          </note>
          <note>
            En åtgärd som sänkt matmoms kan vara en rimlig metod. Det var
            ett av de förslag som vi i Vänsterpartiet hade i samband med skattereformen.
            Men vi kan inte se skattepolitiken isolerad från annan politik
            eller från finanspolitiken, och den är ansträngd. Det är därför
            som regeringen säger att man måste sänka ersättningen i a-kassan
            och sjukförsäkringen till 75 %.
          </note>
          <note>
            Det är ännu sämre fördelningspolitik att göra detta. Det är så
            dålig fördelningspolitik att vi måste säga nej till det. Det är
            inte något populistiskt ställningstagande. Det är ett mycket hårt
            och tufft beslut från vår sida, eftersom det är vi som har drivit
            förslaget i decennier. Det handlandet från vår sida innebär den
            politiska paradoxen att vi i Vänsterpartiet står närmare skattereformens
            grundprinciper än vad Socialdemokraterna gör.
          </note>
          <note>
            Vad kan vi mer ta upp just nu? Jo, riskkapitalet och kvittningen.
            Vi har sagt ja till en mycket begränsad kvittningsrätt men nej
            till riskkapitalavdrag. Det gör att vi även i den här frågan -
            och det är också en paradox - står närmare den ursprungliga skattereformen
            än vad Socialdemokraterna i dag gör. Det gör vi därför att riskkapitalavdrag
            är ett så stort avsteg från viktiga grundprinciper i skattereformen
            och därför att riskkapitalavdrag öppnar så stora möjligheter för
            skatteundandragande och skatteplanering.
          </note>
          <note>
            Fru talman! Vi talar nu inte om att riva upp skattereformen.
            Det har vi aldrig gjort. Men vi talar om att renovera den och
            se till att den faktiskt uppfyller sina egna villkor om att vara
            inkomst- och fördelningspolitiskt neutral.
          </note>
          <note>
            Fru talman! Våra förslag är enkla. Tillämpa generellt 30 % i
            skatt på kapital, företag, bolag och för statlig skatt. Se till
            att kommunerna ges sådana ramar att de kan hålla kommunalskatten
            på ca 30 %. Det är enkla principer.
          </note>
          <note>
            Fru talman! Jag har använt mig av mina 10 minuter anmäld taletid,
            och jag kommer att dra över den med ca 2 minuter.
          </note>
          <note>
            Vi kan möjligen kritiseras för att det skulle kunna bli 60 %
            i marginaleffekt. Man skulle kunna fråga sig om inte det är väl
            högt och om det är politiskt realistiskt. Det kan diskuteras om
            det är det. Men vad säger övriga partier här i kammaren om marginaleffekterna?
          </note>
          <note>
            Man skall ju ha 15 % i egenavgifter, 20 % i statlig skatt och
            kanske dryga 30-32 % i kommunalskatt. Då kommer man ju upp på
            60 % nivån i marginaleffekt.
          </note>
          <note>
            Våra förslag är realistiska. De avviker inte från det förslag
            som många andra partier här ställer sig bakom.
          </note>
          <note>
            Slutligen skall jag tala om framtiden. Jag kan i och för sig
            återkomma till det och mer hålla mig till den anmälda taletiden.
            Men jag vill bara säga en sak. Kan
          </note>
          <note>
            Socialdemokraterna gå till val på slopad värnskatt och samtidigt
            säga att vi inte har statsfinansiellt utrymme för att återställa
            nivåerna i sjuk- och a-kassa? Är det möjligt? Är det möjligt att
            ha ett system med regressiva marginaleffekter genom 15 % egenavgifter,
            dvs. att marginaleffekten blir mindre och skatten sjunker ju högre
            inkomsten blir? Det är ett omöjligt system, men det kan socialdemokraternas
            debattörer tala om.
          </note>
          <note>
            Fru talman! Jag ställer mig bakom Vänsterpartiets reservation
            vad gäller skattepolitiken, men jag yrkar inte bifall till den.
            Det gör att vi kommer att avstå från en slutlig votering i denna
            fråga.
          </note>
          <note>
            Anf. 99 BO LUNDGREN (m) replik
          </note>
          <note>
            Fru talman! Jag vill kommentera en del av det
          </note>
          <note>
            Lars Bäckström sade. Det som kanske är mest anmärkningsvärt är
            att han inte med ett ord berör den i dag största fördelningspolitiska
            orättvisan av alla, nämligen fördelningen av arbete mellan dem
            som får och har arbete och dem som inget arbete har, de arbetslösa.
            Det är det problemet vi måste lösa. Det gör man inte med den politik
            Lars Bäckström redovisar.
          </note>
          <note>
            Vi moderater har aldrig sagt att det är enbart genom skattesänkning
            som man löser de problem som har skapats i svensk ekonomi under
            några decennier.
          </note>
          <note>
            Per Unckel, Karin Falkmer och Rune Rydén kommer att peka på vad
            som krävs vad gäller arbetsmarknadspolitiken, utbildningspolitiken
            och näringspolitiken.
          </note>
          <note>
            Det är en rad åtgärder som krävs.
          </note>
          <note>
            Det finns ändå anledning att kommentera skattesänkningarna. Det
            har betydelse vad det är för slags skattesänkningar. Lars Bäckström
            har själv bidragit till att hans parti numera inser att man inte
            skall ha förmögenhetsskatt på s.k. arbetande kapital, eftersom
            det skulle bli en för hög skattebelastning. Vi genomförde den
            skatteförändringen när vi kom i regeringsställning hösten 1991.
            Men den gynnar alldeles uppenbart de välbeställda mer än de som
            är mindre välbeställda. Det torde vi vara överens om.
          </note>
          <note>
            Jag skulle vilja ställa en fråga till Lars Bäckström.
          </note>
          <note>
            Lars Bäckström vill ha en dubbelbeskattning av aktieutdelningar.
            Lars Bäckström inser väl att det kapital som behövs för att expandera
            ett bolag eller för att starta ett nytt bolag i botten är det
            egna kapitalet? Vad blir det för effekter om man har en högre
            skatt på avkastningen av den egna riskkapitalet än man har på
            det lånade kapitalet? Vad blir det för effekter i ekonomin - för
            detta vill tydligen Lars Bäckström?
          </note>
          <note>
            Allra sist visade kommittén om skattereformen på en sak. Det
            man räknade som en underfinansiering är prognosfel från sekretariatet
            om hur de olika skattebaserna skulle ha utvecklats. Läs själva
            betänkandet!
          </note>
          <note>
            Det är prognosfel i baserna, och detta har med den ekonomiska
            utvecklingen och felaktiga prognosmetoder att göra och ingenting
            annat.
          </note>
          <note>
            Anf. 100 LARS BÄCKSTRÖM (v) replik
          </note>
          <note>
            Fru talman! Vad man säger i utredningen är att det finns en del
            som har att göra med den ekonomiska utvecklingen och att det finns
            en annan del. Siffran 35
          </note>
          <note>
            miljarder gäller den sammanlagda effekten. Det är riktigt att
            10 miljarder beror på den ekonomiska utvecklingen. Men det är
            alldeles uppenbart att utredningen är överens om att skattereformen
            blir underfinansierad. Det är ostridigt så. Jag är ledsen att
            vi fick rätt när vi varnade för det. Det hade varit mycket roligare
            att få fel på den punkten.
          </note>
          <note>
            Grundproblemet med moderaternas skattepolitik är att man försöker
            att uppnå för många saker med skattepolitiken, och man försöker
            också uppnå fel saker. Man tror att det är skattepolitiken som
            är huvudreglator för sysselsättningen. Men så är det inte.
          </note>
          <note>
            Det är möjligheten att utveckla produktionen, att utveckla produktiviteten
            i företagen. Det är ute i företagen och näringslivet och inte
            i riksdagens skattepolitik som den ekonomiska utvecklingen bestäms.
          </note>
          <note>
            Det är givetvis så att man kan underlätta detta skattesänkningar,
            självfallet. Om vi hade balans i ekonomin skulle, allt annat lika,
            moderaternas skattepolitik fungera utmärkt för att ge snabba stimulanser.
          </note>
          <note>
            Men nu har vi inte sådan ekonomi att kan tillåta oss detta. Bo
            Lundgren frågade om jag vill ha dubbelbeskattning. Nej, jag vill
            inte ha dubbelbeskattning. Men jag har inte råd av fördelningspolitiska
            skäl och statsfinansiella skäl att avstå från det Bo Lundgren
            kallar dubbelbeskattning.
          </note>
          <note>
            Tror jag det, att vi säkert skulle få mer investeringar om vi
            sänkte kapitalbeskattningen till noll!
          </note>
          <note>
            Ingen dubbelskattning alls, det är fritt och ett ännu mer uttalat
            skatteparadis i detta land. Men det har vi råd med, och det inser
            Bo Lundgren. Det är detta som är felsynen. Man styr inte sysselsättningen
            med skattesänkningar. Det försökte Bo Lundgren med senast, och
            det gick - ursäkta fru talman - alldeles åt pipsvängen.
          </note>
          <note>
            Anf. 101 BO LUNDGREN (m) replik
          </note>
          <note>
            Fru talman! Det utredningen om skattereformen visade är att en
            del är att det blev dyrare att låna och mer lönsamt att spara
            och att det bidrog till att man fick ett snabbare skifte till
            sparande, vilket minskade den inhemska efterfrågan. Man har räknat
            fram den delen som en effekt på ekonomin.
          </note>
          <note>
            Sedan finns frågan om baserna. Det är en prognosteknik hos sekretariatet
            som kritiseras. Man borde ha förutsett att konsumtionen inte skulle
            ligga på en så hög nivå som den gjorde 1989, 1990. Det var en
            punkt för kritiken. Men det är en följd av en uppblåst konsumtion
            som följts av en konjunkturnedgång och en dramatisk minskning
            av konsumtionen. Detta har med den ekonomiska utvecklingen att
            göra.
          </note>
          <note>
            Visst är skattereformen underfinansierad med 10-
          </note>
          <note>
            15 miljarder. Det visade mina medarbetare. Så är det.
          </note>
          <note>
            Det är felräkningar av olika slag som ligger bakom detta. Nu
            är underfinansiering i och för sig detsamma som att tala om att
            medborgarna får lägre skatter. Det är i grunden ganska bra, enligt
            mitt sätt att se det, om man kompenserar det genom att utgifterna
            hålls nere.
          </note>
          <note>
            Det är en förutsättning, eftersom vi är överens om balansen.
          </note>
          <note>
            Det är inte enbart skattepolitiken som leder till att man uppnår
            förutsättningar för nya jobb. Men det är nödvändigt med en strukturförändring.
            Skatterna hindrar i dag nya jobb. Där är det intressant att höra
            att Lars Bäckström håller med om att vi inte skall ha en dubbelbeskattning.
            Han konstaterar att det blir mer investeringar om man inte har
            en dubbelbeskattning.
          </note>
          <note>
            Den reform jag genomförde finansierades inom ramen för företagsbeskattningen.
            Inom ramen för företagsbeskattningen fick vi en bättre struktur,
            eftersom någon utgift behövdes justeras för att finansiera det.
            Den bättre strukturen är uppriven av socialdemokraterna. Det kan
            väl inte vara bra, Lars Bäckström?
          </note>
          <note>
            Det gläder mig i så fall att vi är överens i denna fråga.
          </note>
          <note>
            Det är strukturella förändringar som river hindren för fler jobb.
            Det är det vi i detta sammanhang skall använda skattesänkningarna
            till, inte stimulanser av ekonomin. Vi skall ha balans i de offentliga
            finanserna, och den balansen skall bibehållas.
          </note>
          <note>
            Anf. 102 LARS BÄCKSTRÖM (v) replik
          </note>
          <note>
            Fru talman! Bo Lundgren har inte tid att redogöra för alla de
            nedskärningar som blir följden av den moderata politiken. Det
            har jag förståelse för. Men det leder till ett stort efterfrågebortfall.
            Det är inte enbart efterfrågan som styr, men efterfrågan spelar
            roll.
          </note>
          <note>
            Sedan kan man stimulera sysselsättningen med skattepolitiska
            åtgärder. Det är därför vi har föreslagit reducerade egenavgifter
            för egenföretagare, skattesänkning som kreditstöd till mindre
            företag som vill investera, reducerade arbetsgivaravgifter inom
            kommunal och privat tjänstesektor och reducerade arbetsgivaravgifter
            för försök med kortare arbetstid.
          </note>
          <note>
            Det går att på marginalen påverka sysselsättningen, men det är
            inte där grundbulten ligger, utan det är ute i produktionen. Det
            gäller att få upp produktiviteten i företagen. Grundbulten ligger
            i kunskap, utveckling och förmåga att ligga i marknadens frontlinje.
          </note>
          <note>
            Man kan inte med politik åstadkomma det som inte sker ute i produktionen.
            Det borde jag och Bo Lundgren vara överens om.
          </note>
          <note type="speaker">
            Anf. 103 HOLGER GUSTAFSSON (kds)
          </note>
          <note>
            Fru talman! En riktigt konsekvent inriktning på skattepolitiken
            kan endast den ha som inte har några ambitioner till välfärdsomfördelningar.
            Närmast en sådan hållning ligger kanske Moderata samlingspartiet.
            Där gäller målet sänkt skatt i alla lägen, eftersom det mest gynnar
            de egna grupperna. Det är mycket konsekvent.
          </note>
          <note>
            Kristdemokraterna har ambitionen att omfördela ekonomiska resurser
            från den ekonomiskt starka till den ekonomiskt svaga medborgaren
            i samhället bl.a.
          </note>
          <note>
            genom att slå vakt om de sociala trygghetssystemen.
          </note>
          <note>
            Den ekonomiska tillväxten är helt avgörande för om det över huvud
            taget skall finnas en ekonomisk välfärd att fördela med skattepolitik.
            Ur skattepolitisk synpunkt är det så att den ekonomiska tillväxten
            accelererar mest om den som tjänar pengar också får behålla dem.
            Då blir moroten att producera allra störst.
          </note>
          <note>
            Detta är oförenligt med en skattepolitik som har ambitionen att
            åstadkomma en rimlig omfördelning av de ekonomiska resurserna.
            Därför kommer det alltid att vara en balansgång mellan den ideologiskt
            betingade fördelningspolitiken och den ekonomiskt rationella tillväxtpolitiken.
          </note>
          <note>
            Eftersom alla medborgare är beroende av skattepolitiken, antingen
            som givare eller som mottagare, är det synnerligen angeläget att
            spelreglerna uppfattas som etiskt godtagbara och att de är stabila
            för marknadens aktörer.
          </note>
          <note>
            Vi kristdemokrater anser att det nuvarande skattetrycket är alltför
            högt för att den ekonomiska tillväxten skall kunna garantera våra
            trygghetssystem. Det största hotet mot svensk ekonomi just nu
            är att delar av socialdemokratin och hela Vänsterpartiet och
          </note>
          <note>
            Miljöpartiet tror att vi med höjda skatter skall kunna komma
            tillbaka till 70-talets köttgrytor.
          </note>
          <note>
            Att utan en verklig stimulans till näringslivet öka beskattningen
            månad efter månad är som att mjölka en ko utan att ge den tillräckligt
            med mat och vatten.
          </note>
          <note>
            Med en sådan skattepolitik kommer krafterna i svensk industri
            snart att sina. Det är hög tid att prioritera näringslivets ekonomiska
            tillväxt så att den kaka som vi alla vill vara med och dela får
            bakas större innan vi nu ställer krav på ytterligare fördelningar.
          </note>
          <note>
            Fru talman! Med utgångspunkt i kds skattepolitik, som grundas
            på långsiktighet, stabil ekonomisk tillväxt, en rättvis ekonomisk
            fördelning och krafttag mot den ekonomiska brottsligheten, vill
            jag kommentera regeringens skatteförslag i tillväxtpropositionen.
          </note>
          <note>
            Låt mig börja med företagsbeskattningen. Innovationer och uppfinningar
            som skulle kunna tas till vara i den svenska industrin exporteras
            i dag till andra länder för utveckling och produktion av bl.a.
            skattemässiga skäl. Kristdemokraterna anser att royalty på patenterade
            uppfinningar bör vara skattefri i två år.
          </note>
          <note>
            Detta skulle höja innovationsexploateringen i Sverige och minska
            viljan att sälja patent och produktion utomlands.
          </note>
          <note>
            För att främja ett ökat nyföretagande måste tillgången på riskkapital
            öka. Vi välkomnar regeringens förslag, men det är för svagt och
            dess temporära karaktär skapar osäkerhet på marknaden. Vi anser
            för vår del att stimulanser för ökad riskkapitalförsörjning inte
            skall vara beroende av konjunktursvängningar.
          </note>
          <note>
            Den måste ges långsiktigt stabila villkor.
          </note>
          <note>
            Dubbelbeskattningen på riskvilligt företagskapital måste bort.
            I dag beskattas denna avkastning med
          </note>
          <note>
            51 % medan riskfria placeringar i t.ex. bank beskattas med 30
            %. Detta är en orimlig broms på näringslivet och möjligheten att
            skapa nya arbetstillfällen.
          </note>
          <note>
            Regeringens initiativ att låta Företagsbeskattningsberedningen
            genom tilläggsdirektiv få utforma regler för enkelbeskattning
            är bra. Men att vänta till den 1 januari 1998 är alltför länge.
            Varför vänta så länge med ett så självklart beslut. Den ekonomiska
            tillväxten måste slå rot i svensk ekonomi nu.
          </note>
          <note>
            Fru talman! Kristdemokraterna välkomnar att regeringen vill återinföra
            kvittningsrätten mellan underskott i aktiv näringsverksamhet och
            överskott i inkomst av tjänst för nyföretagare. Men att undanta
            året
          </note>
          <note>
            1995 visar att regeringen inte har tillräcklig förståelse för
            den beslutsprocess som föregår ett beslut att starta ett eget
            företag. Det är inte rimligt att begära att en entreprenör skall
            ligga och lurpassa med en företagsstart till det år då regeringen
            råkar vara på gott humör. Här skulle regeringen kunna visa att
            man vill ta ansvar för långsiktighet och kontinuitet även i skarven
            mellan två regeringar.
          </note>
          <note>
            Dessutom vill jag ta tillfället i akt att beklaga att regeringen
            valde att radikalt och i fel riktning lägga om regelsystemet för
            momsinbetalning från näringslivet till staten. För kortsiktiga
            likviditetsvinster till staten ökar nu näringslivets likviditetskostnader,
            och en ökad stress skapas i näringslivets administration.
          </note>
          <note>
            Detta är ett stort steg i fel riktning, och det borde rättas
            till.
          </note>
          <note>
            Fru talman! Kravet på sänkt moms för den privata tjänstesektorn
            drivs i dag både inom EU och inom svensk opposition. Syftet med
            kravet är att skapa fler arbeten genom expansion. Jag är medveten
            om gränsdragningsproblemen både inom företag och mellan företag.
            Men frågan är så betydelsefull för svensk arbetsmarknad att regeringen
            omedelbart bör tillsätta en utredning som belyser problem och
            möjligheter i sammanhanget.
          </note>
          <note>
            Vi kristdemokrater har svårt att förstå varför vi i
          </note>
          <note>
            Sverige inte skulle vilja öppna hushållsmarknaden för ungdomar
            mellan 18 och 25 år vars alternativ är att gå arbetslösa på bidrag.
            Skulle det inte var lika fint att vara aupair i Sverige som i
            t.ex. USA och Frankrike.
          </note>
          <note>
            För att öppna denna arbetsmarknad måste vi acceptera en lägre
            beskattning från samhällets sida. Vårt förslag är att införa en
            speciell ungdomsskattesedel med väsentligt lägre beskattning.
            Denna skulle få användas av ungdomar upp till 25 år vid tjänster
            som är riktade till hushållssektorn. Rätt utformat skulle detta
            kunna leda till att en svart sektor blev vit och att man rättmätigt
            höjer statusen på många viktiga arbetsuppgifter i hushållen.
          </note>
          <note>
            Sedan vill jag ta upp detta med skatteundandragande. Sedan 1992
            har vi kristdemokrater i riksdagen drivit kravet på hårdare tag
            mot den ekonomiska brottsligheten på skatteområdet. Det handlar
            om många miljarder som årligen genom brott undantas statskassan.
            Vårt förslag är att regeringen tillsätter en central myndighet
            med extraordinär kompetens och med en enda uppgift, nämligen att
            jaga dessa kritstrecksrandiga överklassbovar.
          </note>
          <note>
            Jag vet att man från befintliga myndigheter på justitieministerns
            fråga om behovet av en ny myndighet hävdar att resurserna för
            detta redan finns. Jag menar att detta är ett revirtänkande, alldenstund
            skattemiljarderna ännu är på drift i den undre världen. Här borde
            skapas konkurrens och tävlan om vem som bäst kan slå hål på den
            omfattande brottsligheten.
          </note>
          <note>
            Vad angår skatteväxling för miljön vill jag starkt understryka
            vikten av den gröna skatteväxlingen, dvs.
          </note>
          <note>
            höjda skatter/avgifter på miljöförstörande verksamhet och lägre
            skatter/avgifter på arbete. Vi välkomnar en höjd koldioxidskatt
            för industrin, men det är helt oacceptabelt att höjningen inte
            kombineras med en lika stor sänkning av arbetsgivaravgifterna.
            Detta ger en mycket farlig snedvridning i konkurrenshänseende
            för Sverige.
          </note>
          <note>
            Beträffande beskattningen av förmånsbilar förutsätter utskottet
            att utredningsarbetet i regeringskansliet påskyndas, så att ett
            förslag snart kan föreläggas riksdagen. Vi delar utskottets hållning,
            och vi förväntar oss ett mera miljöanpassat förslag till förmånsbeskattning,
            med sänkt skatt på den fasta delen och en höjd skatt på den rörliga
            delen, som är relaterad till bränsleförbrukningen.
          </note>
          <note>
            Vad slutligen gäller den sociala miljön kan vi konstatera att
            Socialdemokraterna och Centern har bestämt sig för att stimulera
            näringslivet med skattefri bjudsprit. Detta är motbjudande både
            ur alkoholpolitisk synvinkel och mot bakgrund av de krav på sociala
            neddragningar som ställs i vårt land. Man drar in barnbidraget
            och bjuder på en sup. Detta skulle aldrig hända i en kristdemokratisk
            ekonomisk politik.
          </note>
          <note>
            Fru talman! Med det anförda som grund vill jag säga att jag står
            bakom samtliga kristdemokratiska reservationer. Av tidsskäl avstår
            jag dock från att yrka på dem, eftersom det redan är gjort.
          </note>
          <note>
            Anf. 104 ROY OTTOSSON (mp) replik
          </note>
          <note>
            Fru talman! Jag vill rätta Holger Gustafsson på en punkt. Om
            jag hörde rätt påstod han på ett svepande sätt att Miljöpartiet
            vill höja skatterna. Om Holger
          </note>
          <note>
            Gustafsson läser innantill i de budgetförslag som
          </note>
          <note>
            Miljöpartiet lagt fram i riksdagen, kommer han att finna att
            motsatsen gäller.
          </note>
          <note>
            Det förslag som vi lade fram i januari innebar skattesänkningar,
            framför allt för företag. Också det förslag som vi lade fram i
            samband med kompletteringspropositionen innebar totalt sett skattesänkningar,
            även i det fallet i första hand för företagen. Å
          </note>
          <note>
            andra sidan har vi också i viss mån velat minska bidragen till
            företagen. Sedan har också andra partier upptäckt att det är en
            klok politik.
          </note>
          <note>
            Anf. 105 LARS BÄCKSTRÖM (v) replik
          </note>
          <note>
            Fru talman! Också Holger Gustafsson talar om dubbelbeskattningen,
            och jag får då anledning att fortsätta den debatt som jag tidigare
            förde med Bo
          </note>
          <note>
            Lundgren men nu med en kristdemokrat.
          </note>
          <note>
            Holger Gustafsson säger att det är orimligt att den ena faktorn
            beskattas med 30 %. Låt mig fråga Holger
          </note>
          <note>
            Gustafsson om han kan tänka sig att finansiera detta med att
            höja företagsskatten till 30 %. Det är ganska enkelt att svara
            ja eller nej på det. Med en sådan åtgärd får vi en likformighet.
          </note>
          <note>
            Vi har vidare sagt, Holger Gustafsson, att vi kan tänka oss lindringar,
            men på företagssidan. Ni kristdemokrater vill ha sådana på ägarsidan.
            Holger Gustafsson! Skatten på en inkomst av 100 000-120 000
          </note>
          <note>
            kr uppgår till ungefär 30 % eller mer. Skall då aktieinkomster
            om ca 100 000 kr vara skattefria? Är det en bra likformighet?
          </note>
          <note type="speaker">
            Anf. 106 HOLGER GUSTAFSSON (kds)
          </note>
          <note>
            replik
          </note>
          <note>
            Fru talman! Jag sade alldeles nyss i mitt anförande att jag tyckte
            att den utredning som regeringen har tillsatt i det här ärendet
            är en bra ansats. I den utredningen undersöker man möjligheterna
            till reducering av företagens beskattning med utgångspunkt i det
            som har betalats ut till ägarna.
          </note>
          <note>
            Det fel som Centerpartiet gör i det här sammanhanget är att man
            inte förstår att sänkt skatt på satsningar i form av riskkapital
            i företagen i förlängningen ger nya jobb. Det är det viktiga för
            svensk näring.
          </note>
          <note>
            Då kan vi få in skatter från fler människor som har ett riktigt
            arbete. Det ger faktiskt en dubbel effekt. De som i dag lever
            på skattefinansierade bidrag kan då försörja sig själva och dessutom
            medverka till att täcka samhällets kostnader. Det är detta som
            vi måste förstå när vi talar om hur mycket näringslivet skall
            belastas med skatter.
          </note>
          <note>
            Anf. 107 LARS BÄCKSTRÖM (v) replik
          </note>
          <note>
            Fru talman! För det första har bolagen i Sverige inte högre utan
            lägre skatter än konkurrenterna. För det andra fanns det tidigare
            ett Annellavdrag som fungerade som en lättnad på företagssidan.
            Det var den regering som kristdemokraterna ingick i som tog bort
            detta och införde en lättnad på ägarsidan.
          </note>
          <note>
            Nu säger kristdemokraterna att det är bättre att utreda en lättnad
            i företagen. Det var alltså dålig politik när ni satt i regeringen
            men blev bättre politik när ni lämnade regeringen. Det är konsekvensen
            av resonemanget, eller hur?
          </note>
          <note>
            För det tredje vill ni sänka mervärdesskatten på tjänster, Holger
            Gustafsson. Kristdemokraterna var ju för EU, och Holger Gustafsson
            har varit nere i Bryssel. Det här är ju enligt EU:s regler förbjudet.
            Varför framhärdar ni med detta förslag, när ni vet att den ordningen
            är förbjuden i det system som ni förde oss in i? Det får vara
            någon ordning på argumenteringen.
          </note>
          <note type="speaker">
            Anf. 108 HOLGER GUSTAFSSON (kds)
          </note>
          <note>
            replik
          </note>
          <note>
            Fru talman! Vårt program har naturligtvis inte till
          </note>
          <note>
            100 % kommit till utförande i vår regeringsställning.
          </note>
          <note>
            Vi har i många avseenden en annan hållning än den som regeringskollektivet
            kom fram till, även i detta sammanhang. Jag ställer mig därför
            i dag inte till punkt och pricka bakom ett försvar av denna. Jag
            håller mig till vårt program.
          </note>
          <note>
            Vi tycker att det är viktigt att man går före när det gäller
            tjänstemomsen. Det förs också inom EU en mycket livlig diskussion
            om detta för att få en ökad tillväxt och expansion på tjänste-
            och sysselsättningssidan. Man försöker finna former för detta.
            Vi menar att det är viktigt att också Sverige är med i detta sammanhang,
            eftersom vi tror att tillväxten kan komma där.
          </note>
          <note>
            Jag vill framför allt ytterligare en gång säga att det farliga
            med vänsterpartiernas inställning är att de inte förstår att en
            stimulans till näringslivet ger stora indirekta effekter genom
            att skapa jobb. Vi får tillbaka pengarna, och vi får dessutom
            en bättre jämställdhet mellan dem som har och dem som icke har
            jobb.
          </note>
          <note>
            Detta blundar ni för, och det tycker jag är mycket beklagligt.
          </note>
          <note type="speaker">
            Anf. 109 INGER LUNDBERG (s)
          </note>
          <note>
            Fru talman! En hållbar utveckling i ett modernt samhälle byggs
            upp av trygga, kunniga, jämlika och jämställda människor. Den
            gemensamma sektorn spelar en viktig roll för att alla medborgare
            - inte bara några - skall få del av välfärden. Den bidrar till
            att skapa möjligheter till utveckling för barn och unga från olika
            samhällsgrupper.
          </note>
          <note>
            Medborgarna behöver säkra resurser för en god infrastruktur i
            hela landet. Det krävs betydande tillskott för de satsningar på
            kompetensutveckling och utbildning som är avgörande för Sveriges
            långsiktiga utveckling. Ett jämställt samhälle ställer krav på
            en annan skattepolitik än ett samhälle där vård och omsorg helt
            bygger på oavlönat kvinnoarbete.
          </note>
          <note>
            Skattepolitiken är också ett av flera viktiga instrument i den
            omställning av samhället som är nödvändig om vi skall kunna säkra
            en god miljö och inte äventyra kommande generationers livsvillkor.
          </note>
          <note>
            Sverige är mitt inne i en omfattande sanering av statsfinanserna.
            Den drabbar enskilda hårt. Jag kan bara erinra om de beslut om
            sänkta barnbidrag och ersättningar i sjuk- och a-kassa som riksdagen
            har tagit under hösten. Det har varit nödvändiga besparingar.
            Samtidigt har skatterna höjts. Alla har fått vara med om att bära
            ansvaret för att få Sverige på fötter igen. När ett folk går igenom
            så stora omställningar som det svenska är det en förutsättning
            för sammanhållning och respekt människor emellan att man upplever
            att bördorna bärs rättvist.
          </note>
          <note>
            Moderata samlingspartiet väljer en annan väg.
          </note>
          <note>
            Moderaterna vill skapa en gräddfil, där de av oss som har goda
            inkomster, kapital eller förmögenhet skall gå oskadda från den
            insats för att trygga välfärden som hela svenska folket måste
            göra de närmaste åren.
          </note>
          <note>
            Fru talman! Jag vill erinra kammaren om att alla i det svenska
            samhället måste medverka i en så kraftig budgetsanering som den
            som den socialdemokratiska regeringen i samverkan med Centerpartiet
            nu tar ansvar för. Genom kombinationen av skatter och besparingar
            på statsbudgeten har ansvaret kunnat fördelas så att de 10 % av
            befolkningen som har de högsta inkomsterna bär ca 28 % av kostnaderna
            för budgetsaneringen. Ändå är det viktigt att vi förstår, ända
            in i hjärtat, att det inte är den gruppen som känner av förändringarna
            hårdast. Vi som har hyggliga inkomster har alla en marginal, som
            gör att vi kan klara förändringarna utan stora omställningar i
            vårt sätt att leva.
          </note>
          <note>
            Bo Lundgren har argumenterat med emfas för en omedelbar sänkning
            av inkomstskatterna med 5 % för alla som tjänar en bit över 20
            000 kr i månaden.
          </note>
          <note>
            Uppriktigt och ärligt, Bo Lundgren: Inte har höginkomsttagarna
            jobbat mindre för att ha fått vara med och bidra till budgetsaneringen,
            och inte kan de högsta inkomsttagarna med någon som helst trovärdighet
            påstå att de ändå inte har ett rejält utbyte av sin arbetsinsats.
          </note>
          <note>
            Folkpartiet vill också avveckla värnskatten. Samma folkparti
            brukar i olika sammanhang sätta jämställdheten i fokus i den politiska
            debatten. Det gjorde
          </note>
          <note>
            Karin Pilsäter på ett fint sätt i sina inlägg tidigare.
          </note>
          <note>
            Men jag vill fråga Karin Pilsäter: Är det sjuksköterskorna, vårdbiträdena
            eller de affärsanställda kvinnorna som bett Folkpartiet att ta
            avstånd från värnskatten och ställa de högavlönade vid sidan om
            ansvaret för att lösa krisen i det svenska samhället?
          </note>
          <note>
            På område efter område återkommer Moderata samlingsparitet till
            samma politik, som var ett av skälen till att Sverige under de
            borgerliga åren fick uppleva en dramatisk ökning av statsskulden.
            Moderaterna vill avskaffa förmögenhetsskatten och därmed tappa
            bortåt 3 miljarder kronor årligen i statsinkomster. Moderaterna
            vill sänka kapitalskatterna och därmed öka utrymmet för dem som
            har stora förmögenheter. Den höjda kapitalskatten innebär samtidigt
            att värdet på ränteavdragen minskar och betyder höjda kostnader
            för villaägare och andra med stora räntekostnader. Moderaterna
            vill återinföra möjligheterna till minskad beskattning för dem
            som kan avsätta de allra största beloppen till pensionsförsäkringar.
          </note>
          <note>
            Moderaterna föreslår också att uttaget av fastighetsskatt sänks
            med 0,2 procentenheter. De som skall betala sänkningen av fastighetsskatten
            är de som bor i de allra dyraste lägenheterna. Det är de som bor
            i nya hus med räntebidrag. Det är de som inte har någon omedelbar
            glädje av den sänkning av räntorna som kommer oss andra till del.
            Den ideologiska niten hos
          </note>
          <note>
            Moderaterna är så stor att man inte ens ser att sänkta räntebidrag
            skulle vara förödande för fastighetsmarknaden.
          </note>
          <note>
            I förlängningen leder den moderata politiken till ett annat samhälle
            än det Sverige som vi med rätta är stolta över. De s.k. skarpa
            förslag om skattesänkningar som Moderata samlingspartiet lagt
            fram omfattar bortåt 40 miljarder kronor, med motsvarande krav
            på besparingar i trygghetssystem och angelägen kommunal verksamhet.
            I förlängningen vill Moderaterna gå mycket längre. Skattekvoten
            skall sänkas till 40 % av bruttonationalinkomsten. Det skulle
            i dag motsvara ca
          </note>
          <note>
            200 miljarder kronor mindre i angelägen verksamhet i stat, kommun
            och landsting. En sådan syn på den gemensamma sektorn skulle ge
            oss ett annat Sverige.
          </note>
          <note>
            Det finns länder som har valt den vägen. Förenta staterna är
            ett exempel. Där står stora grupper av befolkningen utanför välfärden.
            Där är sjukvården handelsvara. I många stater har man så stora
            problem i den allmänna skolan att vanliga medborgare inte längre
            vågar se det som ett alternativ. Det som är allvarligast av allt
            på lång sikt: i ett modernt samhälle är vi människor ömsesidigt
            beroende av varandra.
          </note>
          <note>
            Om samhället inte bygger på solidaritet lever vi alla farligt.
            Det som upplevs som ökad frihet för några kan leda till kriminalitet
            och otrygghet för alla, inte bara för dem som lever på samhällets
            skuggsida.
          </note>
          <note>
            Lyckligtvis är Moderata samlingspartiet ensamt i riksdagen om
            att vilja bryta ned det solidariska samhället. Andra partier -
            Centern, Miljöpartiet, Folkpartiet, kds, Vänsterpartiet och Socialdemokraterna
            -
          </note>
          <note>
            ställer upp på en gemensam grundsyn, att värna välfärd och utveckling
            av ett samhälle för alla, även om vägarna dit kan vara olika och
            synen på fördelningsfrågorna ibland skiljer sig åt.
          </note>
          <note>
            Fru talman! Vid en internationell jämförelse är de svenska företagsskatterna
            konkurrenskraftiga. Det har funnits en bred enighet i riksdagen
            om att förbättra villkoren för de mindre och medelstora företagen.
          </note>
          <note>
            Den kraftiga markering av viljan att stimulera sysselsättningen
            i näringslivet som görs i propositionen följs av förslag till
            åtgärder för att minska skatteuttaget på företagen. De preciseras
            i den proposition om riskkapitalavdrag och kvittningsmöjligheter
            för nystartad verksamhet som följer efter riksdagsbehandlingen
            av tillväxtpropositionen. Det är regeringens ambition att åstadkomma
            ett så stabilt och fast regelsystem för företagen som möjligt.
            Därför aviseras också ett arbete inom 1992 års Företagskatteutredning
            för att hitta en modell som långsiktigt underlättar kapitalförsörjningen
            för företagen.
          </note>
          <note>
            I betänkandet föreslås också en förändring av fordonsskatten.
            Det tidigare beslutet om höjning av försäljningsskatten på motorfordon
            med 20 % återtas. I
          </note>
          <note>
            stället höjs fordonsskatten med 10 %. Det är bra.
          </note>
          <note>
            Sverige behöver förnya sin fordonspark med miljövänligare och
            trafiksäkrare bilar, och det är inte bra om en alltför hög försäljningsskatt
            hämmar den utvecklingen. Samtidigt får inga förändringar vare
            på utgifts- eller på inkomstsidan rubba den trovärdighet i budgethanteringen
            som är ett villkor för låga räntor och stabila statsfinanser.
          </note>
          <note>
            Fru talman! I flera motioner vill man förändra beskattningen
            inom delar av tjänstesektorn. Jag vill erinra kammaren om att
            Skatteväxlingskommittén har i uppdrag att avväga beskattningen
            av arbete mot andra produktionsfaktorer. Det förs nu en intensiv
            diskussion om tjänstesektorns beskattning. Jag tycker att det
            är angeläget att påminna om det skatteutskottet säger, att om
            en sänkning av skatterna på olika tjänster skall kunna nå påvisbara
            effekter från sysselsättnignssynpunkt krävs sannolikt kraftiga
            sänkningar av skatterna på dessa områden, med motsvarande skattebortfall
            som följd. Det parti som går längst i förslag om minskad skatt
            på tjänstesektorn är Moderata samlingspartiet, som vill införa
            ett skatteavdrag på 50 %
          </note>
          <note>
            på vissa hushållstjänster. Partiets trovärdighet är låg.
          </note>
          <note>
            Man vägrar ange finansiering, och man säger nej till varje förslag
            om ökad beskattning av andra produktionsfaktorer än arbete. Det
            såg vi senast i morse här i kammaren då man lyckades med konststycket
            att på bara ett par minuter säga nej till skatt på naturgrus,
            bibehållen faktisk beskattning på folköl och beskattning av utländska
            kapitalförsäkringar.
          </note>
          <note>
            Slutligen, fru talman, den kanske viktigaste frågan av alla:
            miljöpolitiken. Många av oss orkar kanske inte fullt ut att ta
            till oss vilka stora förändringar som den industrialiserade världen
            står inför, om vi på lång sikt skall kunna säkra att kommande
            generationer får leva på en jord i ekologisk balans. Stefan Edman
            har en gång sagt att det skulle krävas fyra jordklot om hela världens
            befolkning skulle förbruka resurser i den takt som vi gör i Västeuropa.
          </note>
          <note>
            Tillväxtpropositionen innebär både möjligheter och restriktioner
            när man slår fast att tillväxtpolitiken måste stå i samklang med
            de övergripande miljömässiga målen. Samtidigt visar propositionen
            att miljöperspektivet verkligen innehåller möjligheter för vårt
            näringsliv och vår industri. Sveriges möjligheter beror i hög
            grad på att vårt land tillhört föregångarna på miljöområdet. Det
            är genom tuffa beslut, genom miljöavgifter, genom framsynta politiker
            på både lokal och riksnivå och en ökad insikt om miljöpolitikens
            betydelse hos näringslivet som Sverige på flera områden blivit
            föregångare inom EU. Ofta har det skett efter vilda protester
            från Moderata samlingspartiets företrädare.
          </note>
          <note>
            Tyvärr verkar det som att de aldrig lär sig.
          </note>
          <note>
            I partimotionen från moderaterna förutsätter man att marknaden
            ensam skall lösa framtidens svåra miljöproblem. Där vill man skjuta
            målet om minskade koldioxidutsläpp på framtiden.
          </note>
          <note>
            Fru talman! Slutligen: Tillväxtpropositionen visar att Sverige
            efter några mycket svåra år och inför flera jobbiga år för medborgarna
            är på väg mot en positiv ekonomisk utveckling. Den anger på olika
            samhällsområden förslag som skall underlätta tillväxt och sysselsättning
            i vårt land. Skattepolitiken spelar en viktig roll för att säkra
            resurser för insatser på viktiga samhällsområden. Regeringen lägger
            i propositionen fram förslag till riktlinjer som skall underlätta
            de mindre och medelstora företagens möjligheter, och man understryker
            vikten av att alla samhällsområden samverkar för att tillväxten
            skall kunna förenas med en god hushållning av våra ändliga resurser.
          </note>
          <note>
            Jag yrkar bifall till hemställan i finansutskottets betänkande.
          </note>
          <note>
            Anf. 110 BO LUNDGREN (m) replik
          </note>
          <note>
            Fru talman! Jag vill ha ett annat Sverige. Jag vill ha ett Sverige
            där långtidsarbetslösheten är eliminerad, där välståndet ökar
            och den ekonomiska utvecklingen ger utrymme för rejäla sänkningar
            av skatterna för låg- och medelinkomsttagare. Jag vill ha ett
            Sverige som har en bra skola och som satsar på den högre utbildningen.
            Jag vill ha ett Sverige där familjerna får utrymme och möjlighet
            att skapa trygghet för barnen så att vi slipper att ha tonåringar
            som tycker att det häftigaste som de har upplevt är att ha sett
            en kamrats dödskamp. Jag vill ha ett annat Sverige, ett bättre
          </note>
          <note>
            Sverige i dessa avseenden.
          </note>
          <note>
            Det som Inger Lundberg talar om och är stolt över är ett Sverige
            där en miljon människor är utan arbete.
          </note>
          <note>
            Det skadar dessa människor, gör det sämre för dem och kostar
            oss alla väldigt mycket pengar i form produktionsbortfall och
            det stöd som är nödvändigt.
          </note>
          <note>
            Inger Lundberg är stolt över en politik med en förmögenhetsskatt
            som har lett till att bröderna Rausing och Ingvar Kamprad har
            flyttat från Sverige. Det är människor som skulle ha kunnat bidra
            mera till
          </note>
          <note>
            Sveriges utveckling och människor vilkas förmögenheters avkastning
            vore intressant att kunna beskatta i
          </note>
          <note>
            Sverige, men det kan man inte nu.
          </note>
          <note>
            Inger Lundberg är stolt över den politik som under
          </note>
          <note>
            70- och 80-talen ledde in i en finanskris som hittills har gett
            65 miljarder i kostnader för skattebetalarna -
          </note>
          <note>
            en del kan kanske återvinnas. Men detta skadade framför allt
            samhällsekonomin dramatiskt genom att den inhemska efterfrågan
            sjönk.
          </note>
          <note>
            Den politik som vi företräder är i huvuddrag samma politik som
            den ekonomiska samarbetsorganisationen OECD rekommenderar, att
            man skall dra ned på nivån på de offentliga kostnaderna. Inger
            Lundberg, vad är det för fel på det som OECD säger? Har
          </note>
          <note>
            OECD fel? Skall vi fortsätta att leva med lika stora offentliga
            utgifter som vi har i dag?
          </note>
          <note>
            Anf. 111 INGER LUNDBERG (s) replik
          </note>
          <note>
            Fru talman! Göran Persson sade till Lars Tobisson, och jag -
            som befinner mig i division 2 - får väl till Bo Lundgren säga
            att vi skall kanske själva ta den här diskussionen och inte diskutera
            vad andra har sagt.
          </note>
          <note>
            Det är, Bo Lundgren, fel på en politik där man sänker skatter
            och ökar budgetunderskottet. Det är fel på en politik där man
            inte tar ansvar för statsfinanserna. Det var fel på den politik
            som Bo Lundgren var med att ta ansvar för under de föregående
            tre regeringsåren.
          </note>
          <note>
            Bo Lundgren, det var under den perioden som arbetslösheten i
            Sverige uppgick till oanade höjder. Nu har det tillkommit många
            nya jobb, 150 000 nya jobb i Sverige. Det är långt ifrån tillräckligt.
            Det är sant som Bo Lundgren implicit sade, att vi tappade
          </note>
          <note>
            100 000 jobb i den privata tjänstesektorn när Bo
          </note>
          <note>
            Lundgren var med och hade ansvaret för Sverige. Vi tappade då
            100 000 jobb i industrin, 100 000 jobb i byggsektorn och 100 000
            jobb i den offentliga verksamheten.
          </note>
          <note>
            Den typ av politik som Bo Lundgren står för, den förlamar och
            den minskar den gemensamma kakan.
          </note>
          <note>
            Vad vi socialdemokrater med stolthet vill göra är att driva en
            politik där näringsliv och gemensam sektor samverkar. Det är en
            politik som bygger på rättvisa och en politik - och det kan vara
            nyttigt för Bo Lundgren att lära sig - som bygger på sunda statsfinanser.
          </note>
          <note>
            Anf. 112 BO LUNDGREN (m) replik
          </note>
          <note>
            Fru talman! Jag kan föra den här debatten hur länge som helst.
            Det finns en sak som är skrämmande i det som Inger Lundberg säger,
            och det är att hon antagligen tror på det själv. Jag tror inte
            att alla socialdemokrater gör det.
          </note>
          <note>
            Johnny Ahlqvist, som är socialdemokrat och ordförande i arbetsmarknadsutskottet,
            och jag diskuterade för en stund sedan. Han sade att sysselsättningen
            var jättebra 1989 och att arbetslösheten då var 1,2 %.
          </note>
          <note>
            Hur gick det sedan då? Ja, det är klart att arbetslösheten började
            att öka 1990-1991. Men han tyckte att vi kunde ha gjort mera emot
            den.
          </note>
          <note>
            Kunde man inte få socialdemokrater i kammaren att någon enda
            gång försöka ha modet att stå för vad ni gjorde fel under 70-
            och 80-talen? Problemet att jag blir irriterad är mindre än att
            ni låses fast i en politik som innebär att det inte blir några
            nya jobb.
          </note>
          <note>
            Inger Lundberg berörde inte med ett enda ord hur vi skall skapa
            förutsättningar för de nya jobben i tjänstesektorn, när man säger
            nej till allting. Och jag tror att det här nej:et står fast till
            skillnad från Göran
          </note>
          <note>
            Perssons nej, tyvärr - det hade naturligtvis varit bättre om
            förhållandet hade varit det omvända.
          </note>
          <note>
            Det som Inger Lundberg måste klara ut är, om jag koncentrerar
            mig på en enda fråga, hur dubbel skatt på riskkapital kan ge nya
            jobb. Om man dubbelbeskattar det som är grunden till varje nytt
            jobb - och det vill ju socialdemokraterna, eftersom man upphävde
            den reform som vi genomförde - i alla nya företag och i alla gamla
            företag, hur kan det då bli fler jobb?
          </note>
          <note>
            Allra sist: Förklara för mig hur det kommer sig att socialdemokraterna
            som talar så vackert om att reducera koldioxidutsläppen nu genom
            att förtidsavveckla kärnkraften är beredda att släppa igenom utsläpp
            som sammantaget når över det tak som genom vårt förslag antogs
            av riksdagen. Förklara hur den politik som ger mer koldioxidutsläpp
            kan vara en positiv politik för miljön!
          </note>
          <note>
            Anf. 113 ANDRE VICE TALMANNEN
          </note>
          <note>
            Jag vill erkänna att jag var vänlig mot Bo Lundgren som fick
            fortsätta eftersom repliken avsåg Inger
          </note>
          <note>
            Lundberg och inte Johnny Ahlqvist.
          </note>
          <note>
            Anf. 114 INGER LUNDBERG (s) replik
          </note>
          <note>
            Fru talman! Jag för gärna en energidebatt med Bo
          </note>
          <note>
            Lundgren vid ett annat tillfälle. Men just nu har vi en skattedebatt.
            Vi har icke fått några tillfredsställande svar från Bo Lundgren
            på frågan varför han motsätter sig koldioxidskattehöjningen, när
            han vet hur allvarlig situationen är och när han vet att potentialen
            för energibesparing och minskad koldioxidanvändning i första hand
            finns ute i företagen.
          </note>
          <note>
            Sedan, Bo Lundgren, tror jag att det är dags att vi för en allvarlig
            och inte alltför ytlig diskussion om sysselsättningen och svårigheterna
            inför framtiden.
          </note>
          <note>
            Det går det att göra med folkpartister här i kammaren, med centerpartister
            och med kristdemokrater, men det är tusan så svårt att göra det
            med det moderata samlingsparti som är lika ideologiskt fixerat
            som bokstavspartierna var 1968.
          </note>
          <note>
            Men visst var det en komplex verklighet det som hände i början
            av 90-talet, men jag tror inte att någon tvivlar på det faktum
            att ni i den borgerliga regeringen förstärkte konjunkturnedgången
            och bidrog till att vi tappade betydligt fler jobb än vad vi hade
            behövt att tappa. Bo Lundgren som då var ansvarig för bostadsfrågorna
            tog fel grepp på byggsektorn när nedgången var som djupast.
          </note>
          <note>
            Försök för en gångs skull, Bo Lundgren, att ta till sig litet
            grand kritik och litet grand funderingar kring om inte tillvaron
            är mer komplicerad än vad de käcka moderaterna företräder.
          </note>
          <note>
            Bo Lundgren, visst är frågan om beskattning av företagen komplicerad.
            Er lösning på problematiken med dubbelbeskattningen var inte bra.
            Men vi är beredda att pröva sakfrågorna.
          </note>
          <note type="speaker">
            Anf. 115 KARIN PILSÄTER (fp)
          </note>
          <note>
            Fru talman! Inger Lundberg frågade mig om det var sjuksköterskorna
            som hade bett oss att driva kravet på 50 % marginalskatt. Nej,
            jag skall villigt erkänna att det inte har kommit in någon speciell
            begäran från SHSTF till Folkpartiet om att vi skall driva den
            frågan.
          </note>
          <note>
            Men det allmänna uppdraget från väljarna till oss och alla andra
            är att vi skall bedriva en politik som gör att människor får jobb
            och därmed kan betala in skatt som kan gå till löner för sjuksköterskorna,
            som i mitt tycke har ganska rättmätiga krav på löneökningar dessutom.
          </note>
          <note>
            Jag tror att ett bra skattesystem med bl.a. stabila regler är
            en viktig del i skattepolitiken. För oss i
          </note>
          <note>
            Folkpartiet är skattesystemet ett medel och inte ett mål. Vi
            i Folkpartiet mår inte dåligt av att folk har det bra, utan vi
            mår dåligt av att folk har det dåligt. Det är framför allt det
            som driver oss i vår politiska gärning.
          </note>
          <note>
            Jag vill ställa två frågor till Inger Lundberg. När nu budgetsaneringen
            till så stor del har gjorts genom skattehöjningar blir den ju
            väldigt konjunkturkänslig.
          </note>
          <note>
            När nu konjunkturen kommer att gå ned kommer ni då att stå fast
            vid att den s.k. värnskatten är tillfällig?
          </note>
          <note>
            Tror Inger Lundberg att det finns ett samband mellan företagsbeskattningens
            utformning och företagarnas vilja att starta företag, expandera
            och anställa fler?
          </note>
          <note>
            Det handlar inte bara om skatteprocent utan om hantering, krångel,
            ryckighet och allmän osäkerhet. Tror
          </note>
          <note>
            Inger Lundberg att det finns ett sådant samband?
          </note>
          <note>
            Anf. 116 INGER LUNDBERG (s) replik
          </note>
          <note>
            Fru talman! Huvuddelen av programmet för saneringen av statsfinanserna,
            som är i storleksordningen
          </note>
          <note>
            64 miljarder kronor, utgörs av besparingar på olika utgiftsområden.
            55 miljarder kronor är inkomstförstärkningar i form av skatter.
            Besparingar spelar allmänt sett en viktig roll i saneringsprogrammet,
            men där finns också skatterna som en tung post.
          </note>
          <note>
            Sedan till Karin Pilsäter: Anledningen till att jag ställde min
            fråga var inte att vara retorisk, utan det var att vi har ett
            ansvar här i kammaren att verkligen diskutera hur ansvaret för
            saneringen av statsfinanserna fördelas.
          </note>
          <note>
            Vi är världens mest jämställda parlament. Hälften av oss är kvinnor.
            Är det då inte rimligt att vi frågar oss hur profilen blir så
            rimlig som möjligt från jämställdhetssynpunkt? Det kan inte vara
            så att en höjning av marginalskatten med fem procentenheter för
            dem som har de högsta inkomsterna är något som motverkar kvinnornas
            intressen. Vi har ändå inte,
          </note>
          <note>
            Karin Pilsäter, så höga marginalskatter att de allvarligt minskar
            ekonomins funktionskraft.
          </note>
          <note>
            Karin Pilsäter frågade mig hur vi långsiktigt kommer att ställa
            oss till värnskatten. Värnskatten är ett instrument i saneringen
            av statsfinanserna har riksdagen deklarerat. Vi har också fått
            frågor av Lars
          </note>
          <note>
            Bäckström här tidigare om hur vi skall göra i 1998 års val. Det
            är inte nu, Lars Bäckström, vi lägger fast valplattformen inför
            1998 års val. Långsiktig skattepolitik får vi naturligtvis diskutera
            långsiktigt liksom förhoppningen om så stabila regler som möjligt.
            Men inte något av partierna här kan ge absolut garanti för varje
            inslag i framtidens skattepolitik.
          </note>
          <note>
            Anf. 117 KARIN PILSÄTER (fp) replik
          </note>
          <note>
            Fru talman! Jag hade hoppats att vi ändå skulle kunna ha en framåtsyftande
            och givande diskussion i stället för det eviga raspet om gångna
            tider, men det gick tydligen inte.
          </note>
          <note>
            Jag ställde två frågor till Inger Lundberg, men fick inget vettigt
            svar på någon av dem. Jag ger nu Inger
          </note>
          <note>
            Lundberg chansen att i sin sista replik svara på de två frågorna.
          </note>
          <note>
            Med tanke på hur mycket klockan är och att vi befinner oss på
            talare nr 13 på talarlistan skall jag be att få dra tillbaka mitt
            bifallsyrkande till reservationerna 24 och 87.
          </note>
          <note type="speaker">
            Anf. 118 INGER LUNDBERG (s)
          </note>
          <note>
            Fru talman! Karin Pilsäter har fått svar på frågan om värnskatten.
            Värnskatten är en tillfällig skatt med avsikt att bidra till saneringen
            av statsfinanserna.
          </note>
          <note>
            Beträffande den andra frågan om dubbelbeskattningen återkommer
            regeringen med ett förslag. Här arbetar Företagsskatteutredningen
            med frågan om beskattning av företagen. Som Karin Pilsäter väl
            känner till från arbetet i skatteutskottet pågår en sådan beredning.
            Det finns också tankar kring en modell för att lösa problemet
            på lång sikt. Tanken är självfallet att den skall vara stabil
            och långsiktig. Förhoppningen är att det skall bli en bred uppslutning
            i riksdagen, så att det inte blir så olyckligt som det blev under
            den förra regeringsperioden. Då kastade man fram förslag till
            förändringar i företagsbeskattningen utan att ha någon bred förankring
            i kammaren. Man kunde i bästa fall hoppas på nydemokraternas stöd.
          </note>
          <note type="speaker">
            Anf. 119 HOLGER GUSTAFSSON (kds)
          </note>
          <note>
            replik
          </note>
          <note>
            Fru talman! Inger Lundberg frågade tidigare om vården skall bli
            en handelsvara, med tanke på oppositionens synpunkter i olika
            frågor. Det är en viktig fråga. Men jag skulle vilja rikta den
            till socialdemokraterna i stället, därför att jag tycker att det
            vore mer relevant.
          </note>
          <note>
            Jag vill då peka på den stora momssänkningen på livsmedel från
            25 % till 12 %, som ni har betalat för samarbetet. Det är en kostnad
            som är i storleksordningen 8 miljarder kronor. Såväl riksdagsmän
            som välsituerade och välmående människor i samhället får en sänkning
            av livsmedelspriserna, trots att man inte kan konsumera mer eller
            inte befinner sig i situationen att man inte har råd. Momssänkningen
            träffar alltså över alla gränser. I stället skulle man kunna haft
            rejält med pengar till andra ändamål, kanske till barnomsorg och
            till högre bostadsbidrag för pensionärer eller varför inte till
            vården. Min fråga är: Är det så att vården kommer att bli en handelsvara
            med den typen av politik? Är det inte ett alltför högt pris att
            betala att dessa 8 miljoner kronor som slår så brett?
          </note>
          <note>
            Jag säger detta som företrädare för ett parti som tidigare har
            drivit frågan om sänkt moms på mat. Men det passar inte att genomföra
            en momssänkning i dagens läge med den statsbudget som vi har.
          </note>
          <note>
            Anf. 120 INGER LUNDBERG (s) replik
          </note>
          <note>
            Fru talman! Jag uppfattar frågan på det sätt den ställdes som
            retorisk. Men jag vill gärna gå in litet grand på diskussionerna
            om matmomsen.
          </note>
          <note>
            Nej, överenskommelsen mellan Socialdemokraterna och Centern vilar
            inte på så svag grund att vi håller på och köper och säljer av
            varandra, utan vi försöker komma fram till det som långsiktigt
            är bra för Sverige.
          </note>
          <note>
            Vi har fattat beslutet om sänkt moms på livsmedel av flera olika
            skäl.
          </note>
          <note>
            Det första är att de åtstramningar som har gjorts på olika områden
            kan hämma hemmamarknaden samt minska den privata konsumtionen
            och kan på så sätt bidra till att konjunkturuppgången inte blir
            så kraftig och positiv som möjligt.
          </note>
          <note>
            Det andra skälet är att Sverige måste vara trovärdigt när det
            gäller inflationsbekämpningen.
          </note>
          <note>
            Momsen på livsmedel spelar stor roll för konsumentprisindex.
            Vi räknar med kraftigt sänkta priser på livsmedel vid årsskiftet,
            vilket är utomordentligt positivt för möjligheterna att klara
            inflationsmålet och för att få del av låga räntor.
          </note>
          <note>
            Det tredje är att en sänkning av moms på livsmedel enligt min
            bedömning är den skattesänkning som har den mest positiva fördelningspolitiska
            effekten.
          </note>
          <note type="speaker">
            Anf. 121 HOLGER GUSTAFSSON (kds)
          </note>
          <note>
            replik
          </note>
          <note>
            Fru talman! Det är just den sista meningen som jag verkligen
            vill ifrågasätta. Vi allesammans i samhället äter ju mat och denna
            förmån är till gagn över alla gränser. Det är klart att alla kan
            vara tacksamma och glada för detta. Men jag har ändå traditionellt
            en känsla av att Socialdemokraterna vill stå upp för de svaga
            och utsatta i samhället. Här breder man ut pengar över hela svenska
            samhället, även till dem som i dag inte behöver dem. Är det verkligen
            den profil som man kan förvänta sig av Socialdemokraterna?
          </note>
          <note>
            Borde inte de åtta miljarderna ha träffat utsatta grupper i samhället,
            t.ex. inom vården samt pensionärer och barn som verkligen behöver
            ett stöd. Samtidigt drar vi in bidrag och annat i den offentliga
            sektorn, som gör att det i dag är väldigt tufft för dessa grupper.
          </note>
          <note>
            Kan vi inte förvänta oss en sådan fördelningspolitik i stället
            för att denna förmån skall smetas ut över hela samhället?
          </note>
          <note>
            Anf. 122 INGER LUNDBERG (s) replik
          </note>
          <note>
            Fru talman! Hela grunden för socialdemokratisk fördelningspolitik
            och också det synsätt som vi har deklarerat för den gemensamma
            sektorn är den gemensamma sektorns stora betydelse för medborgarna.
          </note>
          <note>
            Vi har utifrån den situation vi befinner oss i här och nu gjort
            den bedömningen att vi inte har ytterligare utrymme för utgifter
            på samhällssidan. Vi menar då att en insats som en sänkning av
            matmomsen ändå har en betydligt bättre fördelningspolitisk effekt
            än t.ex.
          </note>
          <note>
            en sänkning av inkomstskatterna eller andra åtgärder på skattesidan.
          </note>
          <note>
            Anf. 123 LARS BÄCKSTRÖM (v) replik
          </note>
          <note>
            Fru talman! Det är bra med en sänkning av matmomsen om man ser
            det skattemässigt isolerat. Men detta är ju inte den bästa skattesänkningen.
            Socialdemokraterna och vi var tidigare överens om att det bästa
            i så fall är att höja grundavdraget - det är ju anledningen till
            införandet av den s.k. LO-rabatten i skattereformen. En höjning
            av grundavdraget är det skarpaste fördelningsinstrumentet på skattesidan.
          </note>
          <note>
            Kombineras det sedan med sänkt eller slopat grundavdrag för dem
            som betalar statsskatt blir det oerhört effektivt.
          </note>
          <note>
            Vilken är Inger Lundbergs eller hennes partis uppfattning om
            den s.k. värnskatten? Den skall slopas vid taxeringen 1999, och
            Socialdemokraterna skall alltså
          </note>
          <note>
            1998 gå till val på att ta bort 5 % i extra skatt för dem som
            tjänar ganska hyfsat. Är det vad ni skall säga i valrörelsen?
            Vad som hittills står i böckerna är att det är så ni skall göra.
            Det kan väl inte vara er mening?
          </note>
          <note>
            Det kan väl heller inte vara Inger Lundbergs eller socialdemokratins
            mening att ni skall ha 15 % i egenavgifter som är avdragsgilla,
            så att marginaleffekterna blir runt 60 % alldeles ovanför brytpunkten
            och sedan sjunker över 7,5 basbelopp? Ni kan väl inte på fullt
            allvar vidhålla att ni tänker införa ett sådant regressivt, orättvist
            system?
          </note>
          <note>
            Anf. 124 INGER LUNDBERG (s) replik
          </note>
          <note>
            Fru talman! Lars Bäckström går händelserna i förväg, men låt
            vara för det. Frågan om egenavgifterna kommer att diskuteras i
            riksdagen när Pensionsberedningen kommer med sitt förslag. Lars
            Bäckström för fram viktiga synpunkter i sin diskussion av hur
            egenavgifterna faktiskt kan fungera, med avdragseffekter, osv.
            Självfallet måste också detta finnas med i diskussionen om egenavgifterna
            på lång sikt. Låt oss återkomma till detta när egenavgifterna
            kommer upp till diskussion i samband med Pensionsberedningens
            förslag.
          </note>
          <note>
            Jag har redan gett ett svar på Lars Bäckströms fråga om värnskatten.
            Värnskatten är en tillfällig skatt.
          </note>
          <note>
            Vi socialdemokrater kommer naturligtvis att diskutera skattepolitiken
            inför 1998 års val, och då skall också
          </note>
          <note>
            Lars Bäckström få besked om vilket skattepolitiskt program vi
            kommer att lägga fram inför väljarna.
          </note>
          <note>
            Anf. 125 LARS BÄCKSTRÖM (v) replik
          </note>
          <note>
            Fru talman! Jag tror nog att jag kommer att få besked till den
            valrörelsen. Det blir antingen si eller så.
          </note>
          <note>
            Jag betvivlar inte att jag någon gång kommer att få besked. Poängen
            är att man borde ha litet framförhållning i politiken och att
            de skattskyldiga också skall veta någonting med litet mer framförhållning.
          </note>
          <note>
            Det vore alltså väsentligt.
          </note>
          <note>
            Jag skall ge Inger Lundberg ett tips. Om ni vill få fram effekter
            och öka skatteuttaget på högre inkomster kan ni ta bort grundavdraget
            för dem som betalar statsskatt. Det blir då inte ens en höjning
            över den heliga 50-procentsnivån, givet 30 % i kommunalskatt.
          </note>
          <note>
            Det är ett oerhört skarpt fördelningspolitiskt vapen, som vi
            länge har lanserat och som ger oerhört stora skatteinkomster.
          </note>
          <note>
            Jag vill, fru talman, avsluta den här repliken med en kommentar
            till Inger Lundberg och hela socialdemokratin. En av Socialdemokraternas
            företrädare sade tidigare i debatten att vi i Vänsterpartiet var
            välkomna tillbaka. Men vi har aldrig flyttat, utan vi har alltid
            bott i arbetarrörelsen. Vi bor i det s.k. folkhemmet.
          </note>
          <note>
            Detta är emellertid väldigt stort, och det finns andra som flyttar
            runt i rummen litet grand. Men vi sitter kvar i huset, och om
            ni bara bestämmer er för att slopa systemet med 15 % i egenavgifter
            som är avdragsgilla, om ni bara bestämmer er för att behålla värnskatten
            eller slopa grundavdraget, så flyttar ni närmare oss, och då kan
            vi träffas ganska ofta.
          </note>
          <note>
            Ni rör er litet grand för mycket i olika lokaler ute i huset
            nu. Ni får bjuda in vilka gäster ni vill. Vi har inga synpunkter
            på gästlistan. Men vi skall nog koncentrera oss till de lokaler
            där vi brukade vara i arbetarrörelsen, och då behövs det en progressiv
            inkomstbeskattning, skatt efter bärkraft.
          </note>
          <note>
            Anf. 126 INGER LUNDBERG (s) replik
          </note>
          <note>
            Fru talman! Tyvärr, Lars Bäckström, är ni ganska dyra inackorderingar.
          </note>
          <note>
            Det händer ibland, fru talman, att man har litet tråkigt här
            i kammaren. För ett par veckor sedan roade jag mig en dag med
            att titta igenom de betänkanden som bara den dagen låg på bordet.
            I dessa ville
          </note>
          <note>
            Vänstern ha tillkännagivanden om mer pengar till rättshjälpen,
            högre barnbidrag, ingen tidningsmoms, ett tillkännagivande om
            att regeringen borde försöka få fram mer pengar till fisket och
            100 miljoner till lönebidragsanställningar utöver riksdagsmajoritetens
            förslag. När ni nu är så dyra inackorderingar, Lars
          </note>
          <note>
            Bäckström, kanske vi inte alltid lyssnar på er.
          </note>
          <note>
            Däremot är det självfallet viktigt att föra en diskussion om
            grundavdragen. Vi socialdemokrater i skatteutskottet lyssnar på
            de seriösa förslag som kommer fram, för det är naturligtvis önskvärt
            att vi gemensamt, så långt det över huvud taget är möjligt, kan
            göra så breda överenskommelser om skattepolitiken som möjligt.
            Det gynnar skattebetalarna, och det gynnar Sverige.
          </note>
          <note type="speaker">
            Anf. 127 ROLF KENNERYD (c)
          </note>
          <note>
            Fru talman! Svensk ekonomi utvecklas för närvarande hyggligt.
            Ränteutvecklingen liksom utvecklingen av kronkursen bekräftar
            detta. En av anledningarna till denna positiva utveckling är att
            det nu förefaller möjligt att ytterligare pressa ned budgetunderskottet.
          </note>
          <note>
            Saneringen av statsfinanserna kräver uppoffringar av alla i det
            svenska samhället. Det sker såväl genom ökad skattebelastning
            för enskilda medborgare som genom minskade ersättningar i de samhälleliga
            transfereringssystemen.
          </note>
          <note>
            Det är i grunden naturligt att så sker. De skulder vi gemensamt
            samlat på oss måste vi också gemensamt skapa resurser för att
            återbetala. I denna mening gäller exakt samma förutsättningar
            i den offentliga ekonomin som i familjeekonomin. När det är minus
            i statskassan får alla medborgare i samhället hjälpas åt, på samma
            sätt som alla medlemmar i familjen får hjälpas åt när det är minus
            i familjekassan.
          </note>
          <note>
            Denna enkla pedagogik borde alla kunna ställa upp på och medverka
            till att sprida. Så sker också i stor omfattning. Delar av den
            politiska oppositionen förfaller dock ofta till att söka ge intryck
            av att det finns enkla lösningar inom räckhåll för dessa svåra
            och långsiktiga problem. Ofta vill man ge intryck av att problemen
            kan lösas utan uppoffringar av enskilda medborgare.
          </note>
          <note>
            Så betedde sig Socialdemokraterna i opposition, t.ex. när det
            gällde ersättningsnivåerna i sjuk- och arbetslöshetsförsäkringarna.
            Nu ägnar sig främst Moderaterna, men även företrädare för Folkpartiet
            och kds, i opposition åt att ge intryck av att problemen löses
            genom kraftiga skattesänkningar.
          </note>
          <note>
            I en gemensam reservation till det betänkande vi nu diskuterar
            pläderar de tre oppositionspartierna för att det totala skattetrycket
            kraftigt skall sänkas. Moderaterna hänvisar i en egen reservation
            till sina tidigare framförda krav på skattesänkningar om netto
            37 miljarder kronor. I Moderaternas motion föreslås bl.a. en sänkning
            av skatten på kapitalinkomster, en sänkt avkastningsskatt på pensionsförsäkringar,
            slopad förmögenhetsskatt och sänkt statlig inkomstskatt.
          </note>
          <note>
            Gemensamt för alla de här förslagen är att de i huvudsak gynnar
            individer med höga inkomster och/eller tillgång till kapital.
          </note>
          <note>
            Det är för övrigt betecknande för presentationen av förslagen
            att man inte nämner att en sänkning av skatten på kapitalinkomster
            med automatik innebär att även avdragsrätten för låneräntor sänks
            med samma procentsats.
          </note>
          <note>
            Fru talman! Centerpartiet ägnar sig inte enbart åt oppositionspolitik.
            Vi ägnar oss åt konstruktiv oppositionspolitik. Det innebär att
            vi i konkreta förhandlingar med regeringspartiet fått regeringen
            att överge den s.k. vänstersvängen, dvs. samarbetet med Vänsterpartiet.
            Dessa båda partier - regeringspartiet och
          </note>
          <note>
            Vänsterpartiet - har ju, vilket ofta förbises i den allmänna
            debatten, en kraftig majoritet i denna kammare. Denna vår konstruktiva
            oppositionspolitik gäller även på skatteområdet.
          </note>
          <note>
            Det innebär t.ex. att vi förmått socialdemokraterna att återställa
            sin egen återställare om kvittningsrätten, att införa ett tillfälligt
            riskkapitalavdrag och att förbereda marken för ett avskaffande
            av dubbelbeskattningen 1998. Vi förbereder nu också marken för
            att påtagligt trappa upp takten i den skatteväxling som innebär
            ökade miljöskatter och sänkta skatter på arbete.
          </note>
          <note>
            Ett ofta framfört argument mot en sådan skatteväxling är att
            det ligger i sakens natur att skattebasen för uttag av miljöskatter
            minskar. Det är ju obestridligt att så sker, det är ju t.o.m.
            avsikten med skatteväxlingen att t.ex. de beskattade, miljöskadliga
            utsläppen skall minska. Dessa kritiker glömmer oftast att det
            på andra sidan i ekvationen finns en annan skattebas som kommer
            att öka, nämligen den ökade sysselsättning som blir resultatet
            av lägre arbetskraftskostnader. Det är den andra viktiga avsikten
            med att genomföra en skatteväxling.
          </note>
          <note>
            Därmed kan på goda grunder hävdas att en skatteväxling av den
            art vi förespråkar är statsfinansiellt neutral. Ekvationen går
            ihop. Det gör inte flera av de ekvationer som reservanterna presenterat
            med anledning av detta betänkande.
          </note>
          <note>
            Långsiktigt stabila resultat i den ekonomiska politiken uppnås
            inte genom käcka, hurtfriska tillrop i motioner, reservationer
            och debatter. Nej, att åstadkomma balans, stabilitet och resultat
            kräver tålmodigt, långsiktigt arbete och samarbete mellan ansvarskännande
            parter.
          </note>
          <note>
            Det är på det sättet som också uppnådda resultat -
          </note>
          <note>
            både nu och framöver - kommer att kunna delas av alla. Det kommer
            att vara belöningen för de uppoffringar som i det kortsiktiga
            perspektivet är och har varit nödvändiga.
          </note>
          <note>
            Anf. 128 LARS BÄCKSTRÖM (v) replik
          </note>
          <note>
            Fru talman! Helt kort vill jag säga till Rolf Kenneryd som Centerns
            representant att jag tycker att det är bra att Centern har den
            här oerhört positiva andan till samarbete nu och accepterar alla
            de skatteförslag som blev proposition och som genomfördes förra
            hösten då Centern kritiserade dem sönder och samman. Jag tycker
            att det är väldigt bra att man har anslutit sig till den uppgörelse
            som vi då träffade med regeringen. Det är oerhört positivt att
            många partier är med på vagnen när det gäller skattepolitiken.
          </note>
          <note type="speaker">
            Anf. 129 PER UNCKEL (m)
          </note>
          <note>
            Fru talman! För en dryg månad sedan hade jag förmånen att med
            finansministern få diskutera den då precis framlagda tillväxtpropositionen
            här i kammaren. Vi konstaterade då att tillväxtspropositionens
            kanske främsta bedrift var att prognosticera en halvering av tillväxten
            under tiden fram till sekelskiftet med hjälp av den politik som
            regeringen just hade föreslagit.
          </note>
          <note>
            När nu en månad har gått och utskotten har haft sin behandling
            av förslagen får jag dess värre notera att ingenting har inträffat
            som gör att man har anledning att se mer positivt på det som regeringen
            och socialdemokraterna hade att föreslå. Tillväxten kommer alltså
            att halveras enligt regeringens egna bedömningar om kammaren om
            en stund följer regeringens politik.
          </note>
          <note>
            Följer kammaren regeringens politik kommer dessutom arbetslösheten
            att lägga sig kring 10 %.
          </note>
          <note>
            Under debatten här i dag har regeringsföreträdare, med finansministern
            i spetsen, frenetiskt försökt att värja sig mot påpekandet att
            det faktiskt är det som regeringen själv säger. Det är inte vi
            från oppositionen som hävdar, taget ut ur det blå, att det är
            detta som är resultatet av regeringspolitiken. Det står i propositionen
            att om vi accepterar förslagen stannar arbetslösheten som lägst
            på 10 % vid sekelskiftet.
          </note>
          <note>
            Det är inte att undra på, fru talman, att många är kritiska till
            det socialdemokraterna har gjort för att främja jobben och pressa
            arbetslösheten. För en kort tid sedan skrev tidningen Arbetet
            om behovet av strukturella åtgärder för att klara jobben, dvs.
            precis den typ av åtgärder som vi från oppositionen frenetiskt
            har bönat och bett regeringen att acceptera för länge sedan för
            att mildra arbetslöshetens konsekvenser.
          </note>
          <note>
            Möjligen från den andra sidan av socialdemokraternas interna
            politiska spektrum skriver Stig Malm i
          </note>
          <note>
            LO-tidningen den 17 november att Socialdemokraterna inte har
            några förslag till full sysselsättning.
          </note>
          <note>
            Fru talman! Propositionen förespråkar en politik för arbete,
            trygghet och utveckling. Det blev alltså inte så mycket arbete.
            Tidigare i dag har Mats Odell påpekat att det kanske var synd
            att finansministern inte fick göra mer. Jag skulle möjligen vilja
            volontera en alternativ förklaring, nämligen att finansministern
            inte har vetat mer vad han skulle göra än det som propositionen
            faktiskt innehåller.
          </note>
          <note>
            Låt mig, fru talman, alldeles klart slå fast att när en regering
            prognosticerar arbetslösheten fyra år framåt i tiden till 10 %
            är och förblir detta ett epokgörande misslyckande. Det sker dessutom
            i en fråga av central betydelse, inte bara för samhällsekonomin,
            utan framför allt för alla de människor som drabbas av arbetslöshetens
            gissel.
          </note>
          <note>
            Att regeringen förefaller att ha fog för sina dystra prognoser
            understryks dessutom av de siffror som nu droppar in om arbetslöshetsutvecklingen
            under hösten. Positivt räknat, fru talman, blir det inte sämre.
          </note>
          <note>
            Många tror att t.o.m. detta är en för positiv bedömning.
          </note>
          <note>
            Man brukade understryka från socialdemokraternas sida att det
            har tillkommit så många arbeten trots att arbetslösheten fortfarande
            är hög. Någon sade detta här i kammaren för bara några ögonblick
            sedan.
          </note>
          <note>
            Till detta vill jag bara säga två saker.
          </note>
          <note>
            För den miljon människor, rätt räknat, som fortfarande står utan
            arbete, som de gärna skulle vilja ha, är det inte så rasande glädjefyllt
            att veta att någon annan har fått ett jobb som de ville ha, trots
            att det inte kom de i dag arbetslösa till del.
          </note>
          <note>
            Dessutom ligger inte tillväxten av antalet arbeten i närheten
            av vad som kommer att krävas för att få ned arbetslösheten på
            en anständig nivå.
          </note>
          <note>
            Varje regering som ser en sådan utveckling av arbetsmarknaden
            som den som nu tornar upp sig framför oss i vitögat borde stämmas
            till åtminstone någon liten ödmjuk eftertanke om den förda politikens
            hållfasthet, så dock inte regeringen Carlsson. I alla de socialdemokratiska
            inläggen under dagen har talet varit högstämt till förmån för
            ett flitigt arbete för att skaffa fler arbeten i stil med det
            som arbetsmarknadsministern själv i ett högstämt crescendo i denna
            avdelning utbrast i Dagens Nyheter den 27 januari:
          </note>
          <note>
            Jag är nu på väg att föra landet ur massarbetslösheten.
          </note>
          <note>
            Men det högstämda talet räcker inte. Vad är det konkret som skall
            få ner arbetslösheten från de förskräckande 10 procenten? På den
            punkten har ingen socialdemokratisk talare hittills gett något
            enda litet besked. Kanske kommer det ett sådant i den fortsatta
            debatten här i kväll.
          </note>
          <note>
            Hittills har det till alla de förslag som andra har presenterat
            sagts: Nej, nej, nej och åter nej. Detta är absolut inte acceptabelt,
            utan det är att föra Sverige tillbaka om inte till medeltiden
            så åtminstone till seklets början.
          </note>
          <note>
            Med den typen av attityd till politiken kommer människor här
            utanför att få fortsätta att gå arbetslösa när det nya seklet
            rings in. Kort och gott: Så här kan det inte få fortsätta!
          </note>
          <note>
            I stället flyr Socialdemokraterna till EU-
          </note>
          <note>
            samarbetets möjligheter; detta som ett skydd undan nationella
            kritiker. Inte heller det går emellertid så rasande bra. När det
            svenska handlingsprogrammet för sysselsättning, kraftigt försenat,
            så småningom sändes till EU förra hösten, visade det sig att det
            inte var ett program som regeringen skickade in. Försenat skickade
            man in ett slags copy right av det s.k. program som, och där har
            vi nu regeringens egna ord, inte får ner arbetslösheten under
            10 % - som om det skulle vara ett bidrag till det europeiska arbetet
            för att pressa ner arbetslösheten!
          </note>
          <note>
            Därefter försöker regeringen få oss att tro att EU
          </note>
          <note>
            trots detta skall kunna lösa de bekymmer i Sverige som regeringen
            själv inte mäktar lösa.
          </note>
          <note>
            Om vi för ett ögonblick så att säga lägger åt sidan tilltron
            till Keynes - en tilltro som regeringen, det framgår av en närmare
            analys, nog borde ta litet lättare på - kan man fråga sig: Vad
            är det regeringen hoppas att EU skall göra för jobben i Sverige?
            Vad är det som skall komma ut av det EU-samarbete på denna punkt
            som regeringen uppenbarligen skall förlösa den från det som inte
            klarats här?
          </note>
          <note>
            Det kan rimligen inte vara europeiska AMS-kurser som ligger bakom
            regeringens förkärlek för att till EU
          </note>
          <note>
            försälja den s.k. aktiva svenska arbetsmarknadspolitiken. Det
            är t.o.m. så att regeringen vägrar att lyssna till de råd som
            EU ändå ger om vad regeringarna nationellt skall göra för att
            klara fler arbeten - dvs.
          </note>
          <note>
            sänka skatten på arbete, som Bo Lundgren tidigare talat om, och
            avreglera arbetsrätten, något som många av oss i arbetsmarknadsutskottet
            länge och ivrigt har pläderat för.
          </note>
          <note>
            Men, fru talman, hur skall man kunna ta en politik på allvar
            som först missleder beträffande EU:s möjligheter att rädda jobben
            i Sverige och som samtidigt underkänner de rekommendationer som
            den europeiska unionen från tid till annan ändå ger om vad regeringarna
            skulle kunna göra för att skapa fler arbetstillfällen?
          </note>
          <note>
            Fru talman! Vad borde då göras där regeringen inte gör något?
          </note>
          <note>
            För det första är det ofrånkomligt att göra något åt den hårt
            reglerade svenska arbetsmarknaden. När man säger detta får man
            genast till svar att det här innebär ett ensidigt gynnande av
            arbetsgivaren. Därmed avfärdas den idén.
          </note>
          <note>
            Men vilken felsyn ger man inte uttryck för om man tror att en
            avreglering av arbetsmarknaden är till för att göra arbetsgivare
            lyckliga! Arbetsmarknaden skall avregleras så att människor som
            i dag inte får ett arbete får chansen att komma in på arbetsmarknaden
            i stället för att stoppas därför att regleringarna lägger oöverstigliga
            hinder i vägen.
          </note>
          <note>
            För det andra måste lönebildningen göras mera flexibel. Löneavtalen
            måste hållas på rimlig nivå, men lönespridning måste också tillåtas
            mellan olika typer av arbeten. Men då kommer omedelbart kritiken
            att det innebär att sänka lönerna. Nej, det innebär inte att sänka
            lönerna. Däremot innebär det att en arbetsmarknad öppnas för människor
            som i dag inte har tillträde till arbetsmarknaden. Det innebär
            att arbeten skapas som i dag inte kan utföras för beskattade pengar.
            Därmed ges inte minst ungdomar möjligheter att för första gången
            få in en fot på ett jobb.
          </note>
          <note>
            För det tredje behövs en kunskapsuppbyggnad som är produktiv
            och som byggs upp på ett sådant sätt att den blir lönsam för dem
            som skall anställa mera kunniga medarbetare och som ger dem ett
            utbyte som är beredda att satsa på något som ger dem mera kunnande
            och högre kompetens.
          </note>
          <note>
            Tyvärr verkar Socialdemokraterna inte vara intresserade av någonting
            av detta. Vi tror inte på sådant, brukar det heta när man talar
            från denna talarstol i samband med att vi försöker föreslå vägar
            för att bryta arbetslösheten. Jag skulle kunna acceptera det synsättet
            om våra förslag avslogs till förmån för något som var konkret,
            handfast och som i varje fall Socialdemokraterna därmed satte
            tilltro till.
          </note>
          <note>
            Men när man avslår varje förslag som läggs av någon annan till
            förmån för platt ingenting är det inte att ta ansvar för jobben.
            I stället är det att smita, därför att man själv inte har någon
            idé om hur man borde göra. Fru talman, det är inte acceptabelt
            gentemot de arbetslösa att bara fortsätta att säga nej.
          </note>
          <note>
            Av det skälet har vi moderater aktualiserat tanken på en kommission,
            fri från partierna, som skulle kunna bryta dödläget i arbetslöshetsfrågan.
            Vi säger inte att de förslag som vi lagt fram i alla enskildheter
            är färdiga. Vi tror på riktlinjerna och vi är övertygade om att
            de skulle göra nytta. Men låt oss, om nu inte andra tror på det
            här, backa ett halvt steg från alla intagna positioner! Och låt
            dem som står fria från partierna få tre månader på sig att formulera
            vad de tror skulle kunna sätta människor i arbete!
          </note>
          <note>
            Vi har i dag presenterat vad vi tycker är rimliga frågor, inte
            lösningar, som föreslagna kommission borde ta sig an. Men säkert
            som amen i kyrkan säger
          </note>
          <note>
            Socialdemokraterna: Nej, nej, nej, nej!
          </note>
          <note>
            Fru talman! Om man känner något ansvar för landet och de människor
            som saknar arbete står det klart att så här kan det inte fortsätta.
          </note>
          <note type="speaker">
            Anf. 130 ELVER JONSSON (fp)
          </note>
          <note>
            Fru talman! I den socialdemokratiska retoriken genom åren har
            det ofta i denna kammare ljudit: Arbete åt alla. Vi är för den
            fulla sysselsättningens politik.
          </note>
          <note>
            Då det var goda tider och allt rullade av sig självt var harmlösa
            partipolitiska slagord inte särskilt störande. Men så kom 80-talet.
            Finansspekulanter och finanshajar släpptes loss, och den dåvarande
            socialdemokratiska regeringen hängde aningslöst med i svängarna.
            Sedan kom industrinedgången. Arbetsplatser försvann. Investeringskapital
            flydde utomlands. Vi kom i en djup svacka, vilken vi ännu inte
            kommit ur.
          </note>
          <note>
            Hösten 1990, alltså för mer än fem år sedan, rusade den öppna
            arbetslösheten i höjden. Kurvan bröts inte förrän 1993. Då planades
            den ut och det vände.
          </note>
          <note>
            Under 1994 var det en återhämtning. Men så kom det socialdemokratiska
            valbudskapet om återställarna. Vi skulle tillbaka till det som
            var förr. Men kartbilden och, framför allt, verkligheten var helt
            annorlunda.
          </note>
          <note>
            Därför blev regeringens återställare efter valet 1994
          </note>
          <note>
            en medicin som förstärkte svårigheterna. Efter drygt ett år med
            socialdemokratiskt styre kan vi nu för hela arbetsmarknaden summera
            läget så här: Fler är arbetslösa. Var åttonde vuxen står utanför
            den reguljära arbetsmarknaden. Fler är långtidsarbetslösa.
          </note>
          <note>
            För ungdomarna innebär det att arbetslösheten för dem som är
            under 25 år ligger på närmare 20 %. Av dessa arbetslösa ungdomar
            är numera var tredje s.k.
          </note>
          <note>
            långtidsarbetslös. Då räcker det inte med stolta proklamationer
            om att ingen skall vara arbetslös i mer än
          </note>
          <note>
            100 dagar. De stolta planerna faller platt till marken, och propagandan
            ekar ihåligt.
          </note>
          <note>
            Jag tror att vi behöver se sanningen i vitögat och inse att vi
            har en ny situation på arbetsmarknaden. Vi har en internationalisering,
            och förändringstakten är snabb. Detta innebär att vi måste se
            till att det finns verktyg så att vi kan hantera en situation
            som denna.
          </note>
          <note>
            Ändå måste några grundläggande moment iakttas.
          </note>
          <note>
            Jag har flera gånger i denna kammare påmint om de tre ben som
            måste finnas för att vi skall få en fungerande arbetsmarknad:
            en aktiv arbetsmarknadspolitik, ett positivt näringsklimat samt
            sanerade och sunda statsfinanser.
          </note>
          <note>
            Regeringen sviktar när det gäller den aktiva arbetsmarknadspolitiken.
            Först prutade man ner det statliga stödet till lönebidrag för
            arbetshandikappade.
          </note>
          <note>
            När man sent omsider också här kom med en återställare var det
            otillräckligt. I arbetsmarknadsutskottet fick vi ta initiativ
            till en justering och en förstärkning av det anslaget.
          </note>
          <note>
            I fredags debatterade vi förändringen i regelsystemet för arbetsplatsintroduktionen,
            API, för ungdomar. I det socialdemokratiska återställarpaketet
            är krav införda som skulle göra det svårt, för att inte säga omöjligt,
            att hjälpa nytillträdande ungdomar in i arbetslivet.
          </note>
          <note>
            Regeringens senfärdighet och okänslighet för framför allt småföretagarnas
            psykologi har gett ödesdigert resultat. I den proposition vi nu
            diskuterar finns egentligen bara dagordningen. Beträffande de
            konkreta punkter som gäller arbetslöshetsförsäkringen har vårt
            utskott påtalat brister i förslagen till ändringar av bestämmelserna.
            Det intryck man får, fru talman, när det gäller regeringens sätt
            att sköta arbetsmarknadspolitiken är att regeringen för länge
            sedan har tagit julledigt. Vi frågar oss var regeringen är och
            vad arbetsmarknadsministern håller på med. Tyvärr är frågan befogad.
          </note>
          <note>
            Det andra benet om det positiva näringsklimatet har råkat ut
            för flera kolliderande beslut. Regeringens förslag om de s.k.
            korta momsinbetalningarna fick stöd här i kammaren av såväl socialdemokrater
            som centerpartister och miljöpartister. Det var ett hårt slag
            mot framför allt många småföretagare. Det är bara ett exempel
            på hur man från regeringshåll driver fram beslut som kolliderar
            med en i övrigt positiv retorik om småföretagens betydelse.
          </note>
          <note>
            Den tredje punkten om de sunda statsfinanserna är ett högaktuellt
            ämne som tar lång tid att arbeta igenom. Hår får ingen möda sparas
            när det gäller att få statsfinanserna i balans och pressa ner
            statsskulden.
          </note>
          <note>
            Om det skulle lyckas, skulle det innebära ett positivt resultat
            för främst en lägre räntenivå. Detta om någonting skulle vara
            gynnsamt för företagande och människor i små omständigheter.
          </note>
          <note>
            Nu står vi inför en situation där regeringen själv bedömer att
            vid sekelskiftet kommer var tionde att stå utanför den reguljära
            arbetsmarknaden. Detta, fru talman, är en alldeles för låg ambition.
            Den centrala frågan är hur den långsiktiga utvecklingskraften
            skall öka. Det berörs tyvärr alltför litet i regeringens proposition.
            Den inskränker sig mest till allmänt välvilliga formuleringar
            om betydelsen av utbildning och allmän kompetenshöjning. Detta
            är i och för sig värdefullt, men de konkreta förslagen saknas
            tyvärr.
          </note>
          <note>
            Därför är det viktigt att vi får en politik som medför att andelen
            företagare ökar och att befintliga företag nyanställer. Det är
            viktigt att se Sverige som en nation av löntagare men också av
            företagare, där företagandet måste tillåtas växa. Om vi inte lyckas
            med det får vi en nation med allt fler bidragstagare med allt
            sämre och alltmera urholkade bidrag. Därtill kommer de mänskliga
            och sociala förluster som följer i spåren för varje arbetslöshet.
            Det gäller särskilt de långtidsarbetslösa och ungdomar som har
            svårt att ta sig in på arbetsmarknaden och få sitt första jobb.
            Vårt beslut här nyss om att anställningskrav kopplas till bestämmelsen
            om arbetsplatsintroduktion för ungdom kan vara en del i ett omtänkande
            när det gäller att få en realistisk arbetsmarknadspolitik.
          </note>
          <note>
            Från Folkpartiets sida har vi upprepade gånger påtalat den negativa
            konsekvensen av att svux och svuxa försämrats. Det är ett hårt
            slag mot framför allt lågutbildade ensamföräldrar som redan utgör
            en hårt drabbad grupp. Vi liberaler anser att barntillägget snarast
            bör återinföras i avvaktan på att Studiestödsutredningen finner
            lösningar som förbättrar studiemöjligheterna för dessa och andra
            vuxenstuderande. Vi hade gärna sett att åtgärder snabbt hade vidtagits,
            så att inte också vårterminen 1996 skall bli en förlorad termin.
          </note>
          <note>
            Fru talman! Därför vill jag yrka bifall till reservation 64 i
            finansutskottets betänkande nr 1.
          </note>
          <note>
            Fru talman! Till sist vill jag säga att läget ändå inte är hopplöst.
            Vi får inte glömma att vi lever med paradoxen att arbetslöshet
            inte beror på arbetsbrist.
          </note>
          <note>
            Det är i stället följande tre brister vi får dras med:
          </note>
          <note>
            Brist på lönsamhet, brist på pengar i offentliga kassor och brister
            i vår fantasi när det gäller att organisera arbetslivet.
          </note>
          <note>
            Skulle vi komma till rätta med dessa tre brister skulle vi få
            en fungerande arbetsmarknad och många nya jobb skulle skapas.
            Vi skulle få det vi kallar för de riktiga jobben. Det skulle också
            ge en annan god bieffekt. Vi skulle få råd att ta oss an uppgifter
            där det i dag råder stora svårigheter inom t.ex. vård och omsorg.
            Vi skulle också kunna vidta åtgärder för att förbättra miljön.
            Skall det bli möjligt måste vi stärka arbetslinjen, komplettera
            reguljär utbildning, ge chans till kompetenshöjande insatser,
            förenkla de arbetsmarknadspolitiska åtgärderna och förändra försäkringssystemet
            till omställningsförsäkring i avsikt att stärka just arbetslinjen.
            Flexibilitet på arbetsmarknaden behöver öka och krafttag måste
            tas mot långtidsarbetslöshet.
          </note>
          <note>
            Fru talman! Vi behöver ta ett förnyat socialt ansvarstagande
            där arbetshandikappade, ungdomar och nya svenskar får särskild
            stimulans och stöd för att kunna fylla sin roll i arbetslivet.
            Vi får inte glömma bort att arbetet har ett egenvärde för individen
            och för hela samhället. Det är därför det är så viktigt att debatten
            förs om arbetslivets förnyelse och att det sker utan besvärande
            skygglappar. Historien borde ha lärt oss att vi inte skall upprepa
            misstag genom att reflexmässigt återställa. Ett gott arbetsliv
            behöver inslag av både rationalitet och en rejäl portion social
            omtanke.
          </note>
          <note type="speaker">
            Anf. 131 INGRID BURMAN (v)
          </note>
          <note>
            Fru talman! Liksom andra talare i dag tvingas jag konstatera
            att Sveriges största problem är arbetslösheten. På samma sätt
            som andra kan jag också konstatera att regeringens prognoser är
            att arbetslösheten skall bestå och bestå och att den fortfarande
            skall vara
          </note>
          <note>
            10 % vid sekelskiftet. Detta är helt oacceptabelt. Det behövs
            alltså en mera aktiv och sysselsättningsbefrämjande politik. Det
            handlar om olika delar. Det handlar om näringspolitik och miljöinvesteringar
            m.m. Tyvärr kan jag konstatera att tillväxtpropositionen saknar
            tillräckliga förslag på de här områdena och att det också saknas
            offensiva förslag i arbetsmarknadspolitiken. Regeringen har resignerat.
            Det enda konkreta förslag som finns inom arbetsmarknadspolitiken
            är ytterligare begränsningar i arbetslöshetsförsäkringen. Detta
            har ingenting med tillväxtpolitik att göra.
          </note>
          <note>
            Det krävs större resurser och bättre precision i arbetsmarknadspolitiken.
            Politiken måste inriktas på att hävda arbetslinjen och på att
            stödja särskilt utsatta grupper. Arbetsgivarnas ansvar måste öka
            när det gäller rehabilitering, handikappade, kompetensutveckling
            och praktikplatser.
          </note>
          <note>
            Den kommunala sektorn måste få ett utökat ekonomiskt utrymme.
            Det finns ingen ekonomi i att låta folk gå från den kommunala
            sektorn till arbetslöshet.
          </note>
          <note>
            Det är bra att arbetsmarknadsministern öppnat för lokala avtal
            mellan arbetsförmedlingen och kommuner så att arbetslösa temporärt
            kan visstidsanställas i kommuner och landsting. Men det räcker
            inte, med en arbetslöshet på 10 % i fem år framåt krävs det mer
            långsiktiga lösningar för att behålla arbeten i bl.a.
          </note>
          <note>
            offentlig sektor.
          </note>
          <note>
            Det behövs också ett omfattande kompetensutvecklingsprogram för
            alla dessa kvinnor som har lämnat den kommunala sektorn och tvingats
            ut i arbetslöshet och för alla dessa kvinnor som har lämnat den
            kontorsadministrativa sektorn. Ett har de gemensamt, deras yrken
            har bortrationaliserats och de riskerar långtidsarbetslöshet.
            Skall de ha en chans och en möjlighet att återkomma i arbete krävs
            en bred och djup kompetenssatsning som leder in på en ny arbetsmarknad.
          </note>
          <note>
            Det krävs ett system för kompetensutveckling i arbetslivet för
            dem som redan finns där för att förhindra att människor tvingas
            lämna sina arbeten bara för att deras utbildning är föråldrad
            eller för att det finns en ny arbetsorganisation. Vi i Vänsterpartiet
            har vid flera tillfällen lyft fram vårt förslag. Vi kallar det
            framtidsfonder. Fonderna finansieras via en höjd bolagsskatt,
            och pengarna skall avsättas i lokala och regionala fonder som
            arbetsgivarna och facket disponerar för kompetensutveckling. Vänsterpartiets
            förslag skiljer sig på en avgörande punkt från de borgerliga partiernas
            förslag om individuella utbildningskonton. Vårt förslag verkar
            fördelningspolitiskt utjämnande mellan företag och individer.
          </note>
          <note>
            Det är också dags att begränsa det övertidsuttag som i dag motsvarar
            mer än 130 000 nya arbetstillfällen. Det är dags att lagstifta
            så att deltidsarbetslösa får företräde till fler arbetstimmar.
          </note>
          <note>
            Det är dags att ta det första steget för att förkorta arbetstiden,
            så att fler får tillgång till arbetsmarknaden. I dag är det bara
            svenska politiker och svenska ekonomer som hårdnackat vägrar att
            inse att en arbetstidsförkortning ger fler arbetstillfällen, samtidigt
            som hela den europeiska arbetstidsdebatten handlar om att minska
            arbetstiden för att skapa fler jobb. I
          </note>
          <note>
            stället fortsätter vi att arbeta mest i Europa - dvs. de som
            har jobb. Det finns naturligtvis flera andra goda skäl för att
            förkorta arbetstiden, och det handlar om jämställdhet, livskvalitet,
            arbetsmiljö och hälsa.
          </note>
          <note>
            Det behövs obligatoriska praktikplatser med avtalad praktiklön,
            så att ungdomar får tillträde till arbetsmarknaden. Det är dags
            att låta arbetsgivarna ta ett utökat ansvar för sin egen arbetskraftsförsörjning
            och att öppna arbetsmarknaden för ungdomarna.
          </note>
          <note>
            Det krävs dessutom särskilda insatser för ungdomar som kan finansieras
            med otraditionella medel. Vi har föreslagit att man skall kunna
            arbeta med Agenda
          </note>
          <note>
            21, program i kommunerna, miljöinriktning, kursverksamheter m.m.
          </note>
          <note>
            Det krävs riktade insatser för invandrarna. Här krävs ett system
            med både aspirantplatser och praktikplatser, så att invandrarna
            får en chans på arbetsmarknaden. Det går inte att, som t.ex. Björn
            Rosengren gör, klumpa ihop invandrarna i en grupp och säga: Varsågod!
            Ni får städa - staten subventionerar.
          </note>
          <note>
            Vi talar om en mångfacetterad grupp, där många har hög kompetens
            inom olika områden, en begåvningsreserv som samhället vägrar utnyttja
            och som skulle kunna vara en tillväxtfaktor för Sverige.
          </note>
          <note>
            Det krävs ett mer utvecklat samarbete mellan arbetsförmedling,
            försäkringskassa och kommunerna lokalt. Kampen mot arbetslösheten
            måste bedrivas med samhällets samlade resurser regionalt och lokalt,
            inte sektorsuppdelat inom olika ansvarsområden.
          </note>
          <note>
            I stället för att lägga fram konstruktiva förslag för att motverka
            arbetslösheten föreslår regeringen ytterligare begränsningar i
            arbetslöshetsförsäkringen. Man signalerar om en bortre gräns i
            försäkringen. Tanken bygger på den borgerliga regeringens gamla
            förslag att göra arbetslöshetsförsäkringen till en ren omställningsförsäkring,
            i den meningen att den arbetslöse hade ett år på sig att ställa
            om från löneinkomst till socialbidragsberoende i de fall individen
            ej lyckades finna nytt arbete inom perioden. Den skuldbelägger
            individen, som om det var individens eget fel att han eller hon
            var arbetslös.
          </note>
          <note>
            Vänsterpartiet avvisar tanken på en bortre gräns i arbetslöshetsförsäkringen.
            Det skulle vara skönt om
          </note>
          <note>
            Johnny Ahlqvist också gjorde det här i dag.
          </note>
          <note>
            Vi avvisar också förslagen om förändrade kvalifikationsregler
            och skärpning av avstängningsreglerna på samtliga punkter som
            redovisas i betänkandet, utom på den punkt som handlar om fusk.
            Det är helt klart att attityden mot fusk skall vara klar och bestämd.
            Vi har inget att erinra mot det förslaget, men vi förutsätter
            bara att kriterierna för grov vårdslöshet och fusk är sådana att
            inte mindre företeelser, rent slarv, leder till lång avstängning.
          </note>
          <note>
            Förslagen om de här förändringarna kommer samtidigt som en a-kasseutredning
            sitter och skall se över hela försäkringen. Förslaget är dåligt
            underbyggt.
          </note>
          <note>
            Arbetsmarknadsutskottet har tidigare uttalat att ett fullgott
            beslutsunderlag måste finnas om förändringar i arbetslöshetsförsäkringen
            föreslås. Trots detta ställer en bred majoritet upp på att återigen
            baxa igenom ett förslag utan fullgoda konsekvensutredningar och
            där det samlade resultatet blir svårbedömt.
          </note>
          <note>
            Vi avvisar alltså förslaget.
          </note>
          <note>
            Jag brukar lyfta fram en konstig konsekvens av förslaget. Det
            gäller att man ändrar reglerna för att kvalificera in sig. Tidigare
            var två månader av föräldraledigheten grund för kvalifikation.
            Det tar man nu bort. Det är en regel som infördes på 1970-talet.
            Jag ser detta som ytterligare ett bakslag för kvinnorna.
          </note>
          <note>
            Förslaget är naturligtvis inte utvärderat ur jämställdhetssynpunkt.
            Det finns också andra absurda konsekvenser av detta förslag.
          </note>
          <note>
            Det finns alltså inte någon anledning att i dag fatta oöverlagda
            beslut när det gäller den här försäkringen.
          </note>
          <note>
            Frågan utreds, och det skulle vara anständigt att vi väntade
            tills utredningen var klar.
          </note>
          <note>
            Slutligen, herr talman, vill jag konstatera att även om regeringen
            misslyckats att presentera en politik som leder till tillväxt
            och minskad arbetslöshet, har
          </note>
          <note>
            Moderaterna i stället presenterat en politik som leder till ökade
            löneklyftor, minskar löntagarnas rättigheter i arbetslivet och
            skuldbelägger den arbetslöse. Det är en politik som leder till
            ett ännu starkare tudelat samhälle, där tillväxten uteblir, inte
            minst på grund av minskad inhemsk efterfrågan. Jag kan bara instämma
            i min partikamrat Johan Lönnroths tidigare uttalande.
          </note>
          <note>
            Vi har två fiender att bekämpa: arbetslösheten och
          </note>
          <note>
            Moderaterna.
          </note>
          <note>
            Herr talman! Andra har redan lämnat yrkanden för
          </note>
          <note>
            Vänsterpartiets räkning. För att spara kammarens tid skall jag
            avstå från fler yrkanden, men jag står naturligtvis bakom samtliga
            av Vänsterpartiets reservationer.
          </note>
          <note type="speaker">
            Anf. 132 DAN ERICSSON (kds)
          </note>
          <note>
            Herr talman! I den allmänpolitiska debatten den
          </note>
          <note>
            12 oktober förde jag en diskussion med arbetsmarknadsministern
            om regeringens misslyckande på det arbetsmarknadspolitiska området.
            Jag jämförde då
          </note>
          <note>
            Socialdemokraternas vallöften med den bistra verkligheten. Det
            handlade om det generella löftet att arbetslösheten skulle vara
            nere i 5 % redan i år och att alla ungdomar skulle ha arbete efter
            100 dagar. Det handlade också om att inte kasta ut kommunalt anställd
            personal i öppen arbetslöshet, eftersom Socialdemokraterna i valrörelsen
            lovade att man inte skulle röra verksamheterna i kommuner och
            landsting.
          </note>
          <note>
            Dess värre, herr talman, är det den bistra verkligheten som gäller
            också i dag - en verklighet som är likadan som för drygt två månader
            sedan.
          </note>
          <note>
            Vi noterar fortsatt hög arbetslöshet, på ca 12 %, inberäknat
            dem som är i åtgärder. Antalet varsel ökar.
          </note>
          <note>
            Ungdomsarbetslösheten, som vi debatterade i fredags, är fortsatt
            förskräckande hög.
          </note>
          <note>
            På tal om den kommunala verksamheten, fick jag just i dag Norrköpings
            kommuns egen tidning, som toppar med just rubriken att de första
            uppsägningarna av personal har skett. Runt om i landet börjar
            detta nu verkställas, att människor friställs i kommuner och landsting
            - något som är direkt mot vad Socialdemokraterna sade i valrörelsen.
          </note>
          <note>
            Från regeringens sida händer det dess värre inte så mycket på
            det här området. Tvärtom är det arbetsmarknadsutskottet här i
            riksdagen som får ta initiativ, precis som hände i fredags, då
            vi underlättade för ungdomar att få praktikplats. Det är mot regeringens
            och arbetsmarknadsministerns uppfattning.
          </note>
          <note>
            Också i dagens betänkande gör utskottet ett antal förändringar
            i de förslag som kommer från arbetsmarknadsministern, och det
            rör främst arbetslöshetsförsäkringen.
          </note>
          <note>
            Man måste ju faktiskt, herr talman, ställa sig frågan om det
            är Johnny Ahlqvist, vår ordförande i utskottet, eller arbetsmarknadsministern
            som nu bestämmer om den socialdemokratiska politiken på det arbetsmarknadspolitiska
            området. Elver Jonsson frågade tidigare var regeringen är, om
            regeringen har tagit ledigt. Uppenbarligen är det så att Johnny
          </note>
          <note>
            Ahlqvist nu är ministerns stand-in.
          </note>
          <note>
            På ett väsentligt område är dock Johnny
          </note>
          <note>
            Ahlqvist - än så länge - lojal med sin minister. Det handlar
            om inriktningen på de arbetsmarknadspolitiska åtgärderna. Också
            på detta område behöver riksdagen korrigera en regering som är
            på fel kurs.
          </note>
          <note>
            I en tillväxtrapport och i en arbetsmarknadspolitisk rapport
            har vårt parti presenterat 25 förslag till en ny politik som skulle
            skapa förutsättningar för att snabbt få fler i arbete. Jag vill
            nämna några exempel ur de här rapporterna just på det arbetsmarknadspolitiska
            området.
          </note>
          <note>
            Det första exemplet är ett lärlingssystem, som innebär att ungdomar
            kan varva teori och praktik med stora möjligheter att ha ett fast
            jobb när utbildningen är slut. Utskottet har studerat det tyska
            systemet, och jag skulle vilja fråga Johnny Ahlqvist hur han ser
            på det.
          </note>
          <note>
            Är det något för Sverige? Kan vi hjälpas åt med att införa ett
            sådant eller liknande system, just för att se till att ungdomar
            inte hamnar i arbetslöshet utan faktiskt kan ha utbildningen som
            avstamp för att sedan få ett fast jobb?
          </note>
          <note>
            En andra punkt handlar om effektiviseringen av
          </note>
          <note>
            Arbetsmarknadsverket, exempelvis genom att dela upp det regionvis
            eller, vilket nu såväl Aftonbladet som SSU-ordföranden har varit
            inne på, göra ungefär som man gjorde med SÖ. Man kan avveckla
            den stora tunga strukturen och ha en liten, lätt och smidig organisation,
            och i stället prioritera fältarbetet.
          </note>
          <note>
            Är det något för Johnny Ahlqvist? Kan vi samarbeta kring att
            bryta ned strukturerna och få verksamheten effektivare?
          </note>
          <note>
            Vi har ett antal andra exempel också. Jag kan nämna arbetsmarknadsutbildningen,
            som bör styras in i det reguljära utbildningssystemet, och ett
            sabbatsår för personer mellan 45 och 55 år, just för att få fram
            fler vikariatsplatser. Ett annat exempel är förändring av arbetsrätten
            så att längre visstidsanställningar -
          </note>
          <note>
            kalla det gärna för projektanställningar - tillåts. Detta skulle
            vara till för att få fler företagare att våga anställa.
          </note>
          <note>
            Också på denna punkt borde vi gemensamt kunna finna kreativa
            lösningar så att vi kommer ur de gamla låsningarna när det gäller
            just arbetsrätten. Det kanske också kan vara någonting för Johnny
            Ahlqvist att fundera på. Vi bör kunna hitta en kreativ lösning
            så att vi underlättar för människor att få arbete.
          </note>
          <note>
            Sist, herr talman, vill jag ta upp förändringarna i arbetslöshetsförsäkringen.
            Den centrala frågan, om ersättningsnivån, är inte uppe till behandling,
            men från kristdemokraternas sida anser vi att 75-
          </note>
          <note>
            procentsnivån är för låg. Socialdemokraternas och
          </note>
          <note>
            Centerns beslut om sänkning av ersättningsnivån drabbar enskilda
            människor betydligt värre än de föreslagna förändringarna i arbetsvillkoret
            som vi i dag skall behandla.
          </note>
          <note>
            Samtidigt skall också sägas att det är ytterst beklagligt att
            vi återigen tvingas gå in och göra förändringar, trots att den
            utredning som arbetar med dessa frågor ännu inte har presenterat
            sina förslag. Det hade varit bättre att ta allting i sin helhet.
          </note>
          <note>
            Givetvis tycker jag att det skulle ske till förmån för en allmän
            obligatorisk arbetslöshetsförsäkring med en 80-procentig nivå
            i ersättningen.
          </note>
          <note>
            Herr talman! Jag har inga yrkanden, men givetvis står jag bakom
            samtliga de reservationer som kristdemokraterna har i betänkandet.
          </note>
          <note type="speaker">
            Anf. 133 JOHNNY AHLQVIST (s)
          </note>
          <note>
            Herr talman! Denna riksdag är faktiskt unik i Europa. Inget annat
            lands parlament har förmått fatta sådana omfattande beslut om
            sanering av statens finanser. Det tycker jag faktiskt att vi kan
            känna en stolthet över. Vi kan vara stolta, men inte nöjda.
          </note>
          <note>
            Vi skall också vara stolta över att Sverige under det gångna
            året haft en tillväxt som är den högsta på
          </note>
          <note>
            25 år. Vi kan vara stolta, men inte nöjda där heller.
          </note>
          <note>
            Vi kan också vara stolta över att sysselsättningsökningen är
            den starkaste sedan andra världskriget -
          </note>
          <note>
            stolta, men inte nöjda. Vi skall vara stolta över att arbetslösheten
            har vänt. Totalt är 48 000 personer färre i åtgärder eller öppen
            arbetslöshet än för ett år sedan.
          </note>
          <note>
            Under det gångna året har vi tagit stora steg för att skapa grundläggande
            förutsättningar för en uthållig tillväxt, där det viktigaste har
            varit att få balans i statens finanser. Med ordning och reda i
            statens finanser ökar investeringarna. När investeringarna ökar
            går sysselsättningen upp. Då ökar också tillväxten.
          </note>
          <note>
            Så enkelt, herr talman, är det i teorin. Men nu gäller det att
            sjösätta detta i praktiken.
          </note>
          <note>
            Därför har vi socialdemokrater presenterat en dagordning för
            ökad tillväxt - en genomgripande strategi för att ge Sverige luft
            under vingarna under de kommande decennierna, och en kraftsamling
            för att kunna återvinna den fulla sysselsättningen.
          </note>
          <note>
            Det är en dagordning där huvudpunkterna består av tre viktiga
            förutsättningar.
          </note>
          <note>
            Den första och helt grundläggande är att statsfinanserna är under
            kontroll. Därför har vi tagit beslut om både skattehöjningar och
            besparingar.
          </note>
          <note>
            Den andra förutsättningen handlar om en aktiv arbetsmarknadspolitik
            och människors möjlighet till utbildning och kompetensutveckling.
          </note>
          <note>
            För det tredje handlar det om att företagen skall få möjlighet
            och utrymme att växa och skapa jobb i
          </note>
          <note>
            Sverige.
          </note>
          <note>
            Herr talman! Den moderna arbetsmarknadspolitiken har aldrig ställts
            inför så svåra krav som i dag.
          </note>
          <note>
            Inte på 60 år har arbetslösheten nått sådana nivåer som under
            de senaste åren. Aldrig tidigare har prövningarna varit större
            för oss som tror på den fulla sysselsättningen.
          </note>
          <note>
            För oss socialdemokrater är kampen mot arbetslösheten den i särklass
            viktigaste frågan. Det handlar ytterst om att slå vakt om människovärdet,
            att alla behövs och att alla har något att bidra med. Den viktigaste
            resursen i samhällsbygget är allas vilja och förmåga att dra sitt
            strå till stacken. Det är välfärdssamhällets hela grund.
          </note>
          <note>
            I bland har vi tendensen att tro att massarbetslöshet kan lösas
            enbart genom arbetsmarknadspolitik och att det handlar om att
            brassa på med olika former av åtgärder. Det är en allvarlig felsyn.
          </note>
          <note>
            Nya jobb växer inte på arbetsförmedlingen, vare sig i Solna eller
            Sveg. Nya jobb kan bara komma fram i växande företag i Södertälje
            eller Simrishamn.
          </note>
          <note>
            Det är denna insikt som vägleder oss socialdemokrater i vårt
            arbete med att bygga Sverige starkt igen.
          </note>
          <note>
            Det är företagen i Solna, Sveg, Södertälje och Simrishamn som
            har kraften att ge de arbetslösa jobb.
          </note>
          <note>
            Arbetsmarknadspolitikens roll är en annan. Uppgiften är att rusta
            de arbetslösa så att de kan konkurrera om de nya jobben på samma
            villkor som de som redan har jobb. Uppgiften är också att förmedla
            jobben - rätt kvinna eller man på rätt plats.
          </note>
          <note>
            Ofta blandar vi ihop dessa politikområdens uppgifter. Det är
            därför Vänsterpartiet inte blir trovärdigt.
          </note>
          <note>
            Man vill brassa på med åtgärder i tron att det löser arbetslösheten.
          </note>
          <note>
            Det är också därför moderaterna inte blir trovärdiga. När de
            ledde regeringen - den regering som Per
          </note>
          <note>
            Unckel ingick i - förstod de inte att det var tillväxten som
            kunde skapa nya jobb. De valde i stället att blåsa upp olika AMS-åtgärder
            till nivåer som vi aldrig tidigare skådat i detta land.
          </note>
          <note>
            Nu försöker moderaterna återigen med sina unkna konservativa
            idéer. I det betänkande som kammaren behandlar i dag pläderar
            moderaterna för avreglering av arbetsmarknaden, för att riva upp
            löntagarnas skydd på arbetsmarknaden och för att minska det fackliga
            inflytandet på arbetsplatserna.
          </note>
          <note>
            Herr talman! Moderaternas inställning till arbetsmarknadspolitik
            bygger på en grundläggande felsyn om hur växande företag fungerar.
            Varför förstår inte
          </note>
          <note>
            Moderaterna och Per Unckel att de framgångsrika företagen har
            gått från en produktion styrd av produktionens egna villkor till
            en produktion styrd av marknadens villkor? De har gått från hierarkiska
            organisationer, där de anställda är utbytbara, till platta organisationer,
            där alla medarbetare måste ha en bredd. De framgångsrika företagen
            har gått från en gammaldags syn på medarbetare som produktionsenheter
            som lyder order, till en modern syn på medarbetare som företagets
            viktigaste resurs.
          </note>
          <note>
            I detta förändringsarbete är fackföreningen på arbetsplatsen
            en mycket viktig medaktör. Det är tillsammans med facket som företagen
            har ökat sin produktivitet, sina vinster och sina framgångar på
            marknaden.
          </note>
          <note>
            I tider när fackföreningarna är viktigare än någonsin för företagens
            möjlighet till växtkraft kommer moderaterna åter dragande med
            sin gamla fackföreningsfientliga retorik. Med sina sedvanliga
            ideologiska skygglappar ställer de samma gamla unkna krav som
            de drev redan vid industrialismens genombrott:
          </note>
          <note>
            Slopa kollektivavtal, avskaffa den fackliga a-kassan och begränsa
            på alla sätt de anställdas inflytande över utvecklingen!
          </note>
          <note>
            Försvagat fack - försvagade medarbetare - kan aldrig göra företagen
            framgångsrika.
          </note>
          <note>
            Vi socialdemokrater har motsatt uppfattning.
          </note>
          <note>
            Trygga medarbetare gör företagen framgångsrika.
          </note>
          <note>
            Herr talman! I det betänkande som vi nu behandlar lägger vi fast
            en dagordning, som det sagts vid många tillfällen i dag, för hur
            vi vill göra för att säkra den höga tillväxttakten också i framtiden.
            Dagordningen pekar också ut de områden som vi skall gå vidare
            med.
          </note>
          <note>
            Det gäller vidgad och förstärkt kompetensinvestering och att
            arbeta vidare med att effektivisera och förenkla arbetsmarknadspolitiken.
            Arbetsförmedlingen utgör det viktigaste instrumentet när utsatta
            grupper skall få ökat stöd för att få ett arbete. Men det gäller
            inte minst den enskildes ansvar.
          </note>
          <note>
            Det gäller också hur vi i framtiden vill bredda ansvaret för
            att klara sysselsättningen. Det är en samverkan med flera aktörer,
            där kommunerna, Försäkringskassan och arbetsförmedlingen skall
            samverka så att åtgärderna blir mer effektiva och arbetslösheten
            bekämpas bättre.
          </note>
          <note>
            Arbetsmarknadspolitiken får inte bara vara en väg till en ny
            ersättningsperiod i a-kassan. Därför måste arbetslöshetsförsäkringens
            roll tydliggöras mer som en omställningsförsäkring. Det räcker
            inte med dagens beslut att bara snäva in inträdet till försäkringskassan,
            Ingrid Burman. Det gäller också att våga ta diskussionen om arbetslöshetsförsäkringen
            skall vara en inkomstgaranti.
          </note>
          <note>
            Det finns också ett behov av att se över nuvarande arbetsrättliga
            lagstiftning. Men inte med utgångspunkten att försvaga löntagarnas
            ställning, utan helt enkelt därför att arbetsmarknaden inte är
            densamma i dag som när lagstiftningen infördes. På detta område
            pågår ett arbete i Arbetsrättskommissionen. I kommissionen ingår
            också parterna som huvudaktörer för att komma fram till en lösning
            inför framtiden. Jag vill till Per Unckel, Elver Jonsson och Dan
            Ericsson säga, att jag tycker att vi inte skall förekomma kommissionen,
            utan i stället avvakta vad den framöver kommer fram till.
          </note>
          <note>
            Beträffande övriga delar behandlas i tillväxtpropositionen för
            närvarande ett stort antal utredningar.
          </note>
          <note>
            Det finns i dag ett tiotal utredningar med bärighet på arbetsmarknadspolitiken.
            När dessa utredningar är klara i början på nästa år kommer vi
            att lägga fram ett förslag till förstärkning av arbetsmarknadspolitiken.
          </note>
          <note>
            Dessa utredningar behandlar både AMS inriktning och lärlingssystemet.
            Jag tycker att vi kan avvakta och se vad utredningarna kommer
            fram till, Dan Ericsson.
          </note>
          <note>
            Herr talman! Jag är som ordförande i arbetsmarknadsutskottet
            glad över att vi bakom våra delar i tillväxtpropositionen har
            en bred uppslutning kring den inriktning som finns. Det bådar
            gott inför det beslut som kommer att fattas i framtiden för att
            få ökad tillväxt och fler i arbete. Där måste också vi politiker
            ta vårt ansvar, även som det kan kännas svårt ibland.
          </note>
          <note>
            Herr talman! Jag skulle önska att moderaterna kunde ta av sig
            de ideologiska skygglapparna och vara beredda att diskutera de
            verkliga problemen i stället för att fortsätta ett retoriskt spel
            för gallerierna.
          </note>
          <note>
            Herr talman! Jag vill avslutningsvis ställa en fråga till Elver
            Jonsson och Per Unckel, som minister i den tidigare borgerliga
            regeringen. Känner inte Per
          </note>
          <note>
            Unckel eller Elver Jonsson, som representerar de regeringsbärande
            partierna under förra mandatperioden - något ansvar alls för den
            utvecklingen av arbetslösheten? Känner ni inget ansvar för de
            beslut som ni fattade under den förra mandatperioden, då arbetslösheten
            ökade? Har ni glömt vad som hände?
          </note>
          <note>
            Var det inte era beslut, Elver Jonsson, som bäddade för den höga
            arbetslöshet som i dag finns?
          </note>
          <note>
            Jag vill också ställa en fråga till Per Unckel. Tror
          </note>
          <note>
            Per Unckel att avreglering och sänkta skatter skall lösa de problem
            som i dag finns på arbetsmarknaden?
          </note>
          <note>
            Jag kan konstatera att det inte finns några andra alternativ
            i moderaternas motion när det gäller tillväxtpropositionen än
            avreglering, sänkta skatter och att göra det otryggare för de
            anställda.
          </note>
          <note>
            Herr talman! Jag yrkar bifall till utskottets hemställan i dess
            helhet.
          </note>
          <note>
            Anf. 134 PER UNCKEL (m) replik
          </note>
          <note>
            Herr talman! Johnny Ahlqvist vill att jag skall ta av mig skygglappar,
            som han påstår att jag har. Jag känner dem inte så påtagligt.
            Om Johnny Ahlqvist är beredd att säga ja till att tillsätta en
            fristående expertkommission kanske också Johnny Ahlqvist kan bidra
            till avtagandet av skygglappar, som han tycks ha i övermåtta.
            Det är det första.
          </note>
          <note>
            För det andra säger Johnny Ahlqvist att han är stolt över att
            man nu har den högsta tillväxten på 25
          </note>
          <note>
            år och skapat förutsättningar för en uthållig tillväxt.
          </note>
          <note>
            Men vad man i denna proposition säger är, som jag påpekade i
            mitt anförande, att tillväxten skall halveras under de fyra år
            som nu ligger framför oss, under förutsättning att riksdagen fattar
            beslut i enlighet med regeringens förslag. Stoltheten bör nog
            inte pösa över hos Johnny Ahlqvist när han granskar vad regeringen
            faktiskt föreslår.
          </note>
          <note>
            För det tredje tycks moderaterna inte förstå hur företagen fungerar,
            säger Johnny Ahlqvist, därav våra förslag om bl.a. arbetsrätten.
            Tror jag det! Hela syftet med den avreglerade arbetsmarknaden
            är just att säkerställa att nya typer av företag kan utvecklas
            - de företag som stoppas av dagens arbetsmarknadsregleringar.
            Jag misstänkte i mitt huvudanförande att Johnny Ahlqvist möjligen
            skulle anklaga mig för att föra
          </note>
          <note>
            Sverige tillbaka till medeltiden. Nu blev det bara till industrialismens
            början. Det tar sig, Johnny Ahlqvist!
          </note>
          <note>
            Välkommen in i gänget när ni har skrivit fram historien ett stycke
            till!
          </note>
          <note>
            Låt mig emellertid fastslå mycket bestämt, att om man tror att
            dagens arbetsmarknadsreglering bidrar till att göra löntagarna
            trygga, har man på alla tänkbara skygglappar på alla tänkbara
            ögon. Problemet är att dagens arbetsmarknadsregleringar skapar
            otrygghet därför att de stänger ute och slår ut. Rörligheten är
            den nya arbetsmarknadens nya trygghet. Den går inte att åstadkomma
            på annat sätt än genom avregleringen
          </note>
          <note>
            Herr talman! Mitt fjärde påpekande är min ursprungliga fråga.
            Vi går in i en period där regeringen säger att vi skall få 10
            % arbetslöshet vid sekelskiftet.
          </note>
          <note>
            Vad är regeringens besked till alla som undrar vad ert program
            egentligen är? Vi har lämnat vårt. Vi tror på skattesänkning och
            avreglering.
          </note>
          <note>
            Anf. 135 JOHNNY AHLQVIST (s) replik
          </note>
          <note>
            Herr talman! Då fick jag till slut ett besked från
          </note>
          <note>
            Per Unckel. Det enda som Per Unckel tror på är skattesänkning
            och avreglering.
          </note>
          <note>
            Herr talman! Jag kan inte någonstans i moderaternas motion hitta
            några förslag som innebär att man skulle minska arbetslösheten.
            Det är som jag sade inledningsvis. Det handlar bara om att göra
            det otryggare för de anställda.
          </note>
          <note>
            När det sedan gäller förslaget om arbetslöshetskommissionen,
            som moderaterna blåser upp så väldigt starkt, förstår jag att
            man från Moderaterna driver den frågan. Moderaterna anser att
            politikerna inte skall lägga sig i eller ta något ansvar. Det
            är ett mycket sätt,
          </note>
          <note>
            Per Unckel, att föra bort hela frågan från parlamentet genom
            att säga: Tillsätt en arbetslöshetskommission, så skall den lösa
            problemen. Vi politiker skall inte ta ansvar för detta.
          </note>
          <note>
            Jag anser att vi politiker är skyldiga att ta detta ansvar, Per
            Unckel. Det är därför vi sitter här. Men jag förstår att Per Unckel
            inte vill ta ansvar för vad som hände under förra mandatperioden.
            Är det inte så, Per
          </note>
          <note>
            Unckel, att ert förslag innebär att man skall sänka skatterna
            till år 2000 med 280 miljarder? Det innebär att denna skattesänkning
            kommer att slå oerhört hårt mot den offentliga sektorn. Ni kommer
            att öka trycket på den offentliga sektorn så att man får friställa
            ytterligare människor.
          </note>
          <note>
            Det var väl ändå så, Per Unckel, att det recept som
          </note>
          <note>
            Moderaterna i dag pläderar för är det ni tillsammans med Folkpartiet
            prövade under förra mandatperioden?
          </note>
          <note>
            Hur lyckades då detta? Jag träffade inte en enda företagare som
            efterlyste ytterligare skattesänkningar. Vad de efterlyste var
            i stället nya order, vilket er politik slog undan benen för, och
            att hemmamarknaden över huvud taget fungerade.
          </note>
          <note>
            Jag tror inte att skattelättnader hjälper för de företagare som
            i dag i stället vill ha jobb. BNP sjönk med
          </note>
          <note>
            5 % förra gången ni regerade. Det enda som växte under er regeringsperiod,
            där Per Unckel ingick i regeringen, var budgetunderskottet.
          </note>
          <note>
            Anf. 136 PER UNCKEL (m) replik
          </note>
          <note>
            Herr talman! Låt mig understryka att kammaren fortfarande inte
            har fått reda på hur Socialdemokraterna vill ta ner Sverige under
            en arbetslöshet på
          </note>
          <note>
            10 %. Jag tror på skattesänkningar och avreglering,
          </note>
          <note>
            Johnny Ahlqvist. Jag inbillar mig nämligen med viss säkerhet
            att det anställs fler människor om det är billigare än om det
            är dyrt.
          </note>
          <note>
            Det är vårt främsta skäl till att här i kammaren i dag ställa
            under omröstning ett förslag om att nu på allvar få fart på tjänstesektorn.
            Men sin vana trogen säger naturligtvis Socialdemokraterna: nej,
            nej, nej -
          </note>
          <note>
            absolut inte det. Vi vet att det skulle lösgöra mängder av arbeten
            i morgon dag, om bara Socialdemokraterna vågade. Det är ställt
            utom varje tvivel, att om arbete görs billigare kommer fler människor
            i arbete.
          </note>
          <note>
            Det är också ställt utom varje tvivel, att om det blir lättare
            att anställa människor anställs det fler människor. Det är detta
            som är syftet med avregleringen, bland mycket annat, för att säkerställa
            att hundratusentals människor inte skall berövas möjligheten att
            över huvud taget komma in på arbetsmarknaden, då företagen använder
            övertid därför att de inte vågar ta ansvaret för sina anställda
            på lång sikt.
          </note>
          <note>
            En annan syn på arbetsrätten minskar övertidsuttagen och ökar
            därvid möjligheterna att anställa fler.
          </note>
          <note>
            Inte minst, herr talman lösgör det möjligheterna för småföretag
            att expandera. Det är det som Johnny
          </note>
          <note>
            Ahlqvist i sina högtidsstunder ändå säger är alldeles nödvändigt.
          </note>
          <note>
            Johnny Ahlqvist säger att vi moderater vill sänka skatterna med
            200 miljarder till sekelskiftet. Tänk om det ändå vore så väl!
            Det rör sig om 40 miljarder, men det är gott så. 40 miljarder
            redovisar vi och ställer under omröstning här om en stund i kammaren.
            Finansieringen av den skattesänkningen är redovisad ner till varje
            krona och hur förutsättningen för de nya jobben skall skapas i
            verkligheten.
          </note>
          <note>
            Herr talman! Slutligen till frågan om kommissionen. Vi undandrar
            oss inte något ansvar för politiken.
          </note>
          <note>
            Men vi är ödmjuka nog att inse att också vi som jobbar i politiken
            kan ha nytta av att få råd från dem som finns på utsidan. Vad
            är Johnny Ahlqvist så förtvivlat rädd för när han säger nej till
            att låta fler människor bidra med råd?
          </note>
          <note>
            Anf. 137 JOHNNY AHLQVIST (s) replik
          </note>
          <note>
            Herr talman! Det är tvära kast när Per Unckel debatterar. Vid
            det ena tillfället tycker han att det är bra med en kommission,
            men när det gäller Arbetsrättskommissionen vill han ta lärdom
            från dem som befinner sig på utsidan.
          </note>
          <note>
            När det gäller dagordningen tycker jag att Per
          </note>
          <note>
            Unckel skall läsa tillväxtpropositionen. Där pekar vi ut att
            detta är en dagordning. Vi kommer att göra detta och detta under
            den tid som finns kvar av denna mandatperiod.
          </note>
          <note>
            Per Unckel vet lika bra som jag att det kommer en förstärkning
            av arbetsmarknadspolitiken. Den kommer kanske till våren eller
            till hösten, som jag sade i mitt inledningsanförande.
          </note>
          <note>
            Jag vet inte var Per Unckel får sina teorier ifrån om att företagen
            anställer om det blir billigare att anställa. Vi skapade ju en
            möjlighet för detta. Det gjordes inom ett antal branscher här
            i landet genom ett avtal där man sänkte ingångslönerna för ungdomarna.
            Det är något som moderaterna alltid har pläderat för. Sänk ungdomslönerna
            så får de jobb! Hur många arbetstillfällen har detta gett, Per
            Unckel? Det har gett ett enda arbetstillfälle i hela Sverige.
            Jag tror att det motsäger allt vad Per Unckel säger om att sänkta
            löner skulle innebära att man anställer människor.
          </note>
          <note>
            Jag tycker att det är hemskt när en f.d. minister fortsätter
            att plädera för att arbetsrätten försvårar för företag att anställa
            folk. Det är inte på det viset, Per
          </note>
          <note>
            Unckel. Det är en vandringssägen som Per Unckel har planterat
            och åter planterar här. Prata med småföretagarna! De har inte
            den uppfattningen om arbetsrätten.
          </note>
          <note>
            Per Unckel tror mig kanske inte, men vi kan åtminstone avvakta
            tills Arbetsrättskommissionen kommer fram med sitt betänkande
            i mars månad innan vi gör något åt detta.
          </note>
          <note>
            Herr talman! Så här strax före jul tror jag inte att svenska
            folket vill ha de julklappar som Per Unckel aviserar i sin motion
            och som han har pläderat för här i dag. Jag tror att svenska folket
            fick nog av moderata julklappar under den förra mandatperioden.
            Och tyvärr, Per Unckel, känns det gammalt och unket kring de julklappar
            som ni försöker att dela ut.
          </note>
          <note>
            Anf. 138 DAN ERICSSON (kds) replik
          </note>
          <note>
            Herr talman! Jag noterade att Johnny Ahlqvist i sitt anförande
            sade att för socialdemokraterna är kampen mot arbetslösheten det
            viktigaste. Det har vi hört förut. Vi har hört det i en valrörelse
            och vi har hört det här i kammaren sedan den nya regeringen tillträdde,
            men problemet är att ute i verkligheten råder fortfarande den
            stora arbetslösheten.
          </note>
          <note>
            Just i dag fick jag, precis som jag sade i mitt anförande, en
            tidning från Norrköpings kommun. Det är en tidning som går till
            alla anställda. Den toppar med rubriken: Första uppsägningen av
            personal har skett.
          </note>
          <note>
            Detta sker nu ute i kommuner och landsting. Det är ett exempel
            som jag tycker visar att det här med att ni säger att arbetslösheten
            är det viktigaste att bekämpa klingar litet falskt när dessa uppsägningar
            samtidigt kommer runt om i landet.
          </note>
          <note>
            Sedan noterade jag, herr talman, en stor tillnyktring i resonemanget.
            De nya jobben kommer i växande företag. Vi kan inte lösa arbetslösheten
            bara med arbetsmarknadspolitiska åtgärder. Det är precis vad vi
            kristdemokrater har sagt under lång tid. Det är därför vi har
            presenterat en rad tillväxtförslag som finns omsatta i motioner
            och reservationer i det här betänkandet. Vi har också en rad förslag
            på det arbetsmarknadspolitiska området om hur vi skall förbättra
            arbetsmarknadspolitiken, eftersom den också behövs.
          </note>
          <note>
            Jag ställde några frågor tidigare till Johnny
          </note>
          <note>
            Ahlqvist. Han hänvisar då till utredningar. Men jag skulle kanske
            ändå kunna få någon liten fingervisning.
          </note>
          <note>
            Tycker Johnny Ahlqvist att det lärlingssystem som vi tittade
            på i Tyskland är någonting som vi skall titta närmare på och försöka
            införa i Sverige och därmed se till att ungdomar får fasta jobb?
          </note>
          <note>
            Den andra frågan jag skulle vilja ställa är: Skall vi förändra
            AMS? Skall vi göra något för att effektivisera detta? Vad har
            Johnny Ahlqvist för uppfattning i den frågan? Där sitter ingen
            utredning.
          </note>
          <note>
            Arbetsrätten får vi lämna därhän i dag. En kommission kommer
            att lägga fram ett förslag. Men jag tror att ni även på den punkten
            måste komma ur de gamla låsningarna, Johnny Ahlqvist. Vi är beredda
            att diskutera hur vi skall hjälpas åt för att komma ur dessa låsningar
            så att vi faktiskt kan förändra arbetsrätten så att möjligheten
            för fler företag att anställa fler öppnas upp.
          </note>
          <note>
            Anf. 139 JOHNNY AHLQVIST (s) replik
          </note>
          <note>
            Herr talman! Låt mig först säga något om lärlingssystemet. Jag
            kan dela Dan Ericssons uppfattning. Jag är den som har pläderat
            mest för att vi kanske skall ha ett lärlingssystem som ett komplement
            till den vanliga gymnasieskolan.
          </note>
          <note>
            Men jag har också sagt att vi skall låta den här utredningen
            titta på detta. Låt utredningen granska detta! Det finns ett förslag
            till lärlingssystem i Norge och ett i Tyskland. Jag fick inte
            den uppfattningen när vi var i Tyskland att det tyska lärlingssystemet
            löser alla problem. Låt utredningen arbeta fram ett förslag!
          </note>
          <note>
            Jag vet att kristdemokraterna är representerade i utredningen,
            så ni har ju alla möjligheter att framföra era synpunkter där.
          </note>
          <note>
            Jag sade i mitt inledningsanförande att man behöver se över arbetsrätten.
            Jag förlitar mig på att parterna hittar en arbetsrätt som passar
            in i framtiden, Dan
          </note>
          <note>
            Ericsson. Jag tror att varken jag eller kristdemokraterna vill
            ha ett system där man går till riksdagen och river upp och återställer
            arbetsrätten beroende på vem som har majoritet. Jag tycker faktiskt
            att det är parterna som har ansvaret för att hitta en hållbar
            arbetsrätt.
          </note>
          <note>
            Det har man möjligheter att göra i Arbetsrättskommissionen.
          </note>
          <note>
            För övrigt tycker jag att många av de förslag som finns i den
            motion som kristdemokraterna har lagt här är bra. Man skriver
            att arbetsförmedlingarna skall stärkas. Jag har den uppfattningen
            att det är på platsförmedlingsverksamheten som man skall satsa
            ytterligare resurser och inte genom AMS. Den arbetsmarknadspolitiska
            utredningen tittar även på detta. Jag tror att man skall kunna
            hitta en bred majoritet för hur man skall kunna förändra både
            AMS och arbetsförmedlingarnas verksamhet i framtiden.
          </note>
          <note>
            Anf. 140 DAN ERICSSON (kds) replik
          </note>
          <note>
            Herr talman! Det var inte lätt att ta replik på detta eftersom
            Johnny Ahlqvist i stort sett instämmer i våra uppfattningar och
            våra förslag. Det ser positivt ut för framtiden.
          </note>
          <note>
            Herr talman! När det gäller arbetsrätten kan vi ju hoppas att
            parterna skall kunna finna en lösning. Men om de inte gör det
            - vi får väl veta resultatet av det relativt snart, om några månader
            - vad tänker regeringen göra då? Vad jag förstår är det numera
            Johnny
          </note>
          <note>
            Ahlqvist som bestämmer mycket av regeringens arbetsmarknadspolitik.
            Därför vore det kanske bra om
          </note>
          <note>
            Johnny Ahlqvist redan nu kan säga vad regeringen har för handlingsplan
            i det läget.
          </note>
          <note>
            Vi kan inte bara låta tiden gå. Vi måste komma ur dessa låsningar.
            Det är riktigt som Johnny Ahlqvist säger att det skulle vara bra
            om vi kunde skapa ett robust system för detta som också överlever
            regimskiften. Men det skall vara ett robust system som ser till
            att fler får möjlighet att komma i arbete. Då är t.ex. detta med
            att förlänga visstidsanställningarna en konkret förslag som skulle
            kunna underlätta.
          </note>
          <note>
            Anf. 141 JOHNNY AHLQVIST (s) replik
          </note>
          <note>
            Herr talman! För det första, Dan Ericsson, är det inte så i vårt
            parti att det finns en människa som bestämmer om arbetsmarknadspolitikens
            utformning.
          </note>
          <note>
            Jag vet inte om det är efter de principerna som man jobbar inom
            det kristdemokratiska partiet, men i vårt parti har vi en riksdagsgrupp
            som har ett stort inflytande över den politik som skall läggas
            fast.
          </note>
          <note>
            Vi har inga handlingsplaner för detta med arbetsrätten. Jag tror
            att alla förutsätter att arbetsmarknadens parter nu tar sitt ansvar
            och kommer fram till en hållbar arbetsrätt med en bärighet in
            på 2000-talet.
          </note>
          <note>
            Jag tror att det är oerhört viktigt. Jag vill än en gång markera
            att det inte kan vara så att man förändrar förutsättningarna för
            företag och de anställda beroende på vilka som för tillfället
            har majoritet i riksdagen.
          </note>
          <note>
            Jag tror nog att vi kan hitta lösningar även på detta,
          </note>
          <note>
            Dan Ericsson.
          </note>
          <note>
            Anf. 142 INGRID BURMAN (v) replik
          </note>
          <note>
            Herr talman! Det låter på Johnny Ahlqvist som om han inte har
            lyssnat på mitt anförande från talarstolen, och inte heller läst
            vår motion. Johnny Ahlqvist säger att Vänsterpartiet tror att
            det är åtgärder som skall lösa arbetslösheten. Så är inte fallet.
            Jag har redovisat att här krävs det en aktiv näringspolitik, miljöinvesteringar,
            förändringar i vissa delar av skattepolitiken, riskkapital till
            småföretag osv.
          </note>
          <note>
            För att inte Johnny Ahlqvist nu skall fortleva med dessa uppfattningar
            kommer jag att överlämna vår motion till Johnny Ahlqvist och hoppas
            att han läser den över jul. Då kan vi lägga den frågan åt sidan.
          </note>
          <note>
            I stället vill jag fråga Johnny Ahlqvist om detta med arbetslöshetsförsäkringen.
            Jag fick den uppfattningen av Johnny Ahlqvists inlägg att han
            i dag är beredd att ställa upp på det som i betänkandet skrivs
            som en bortre parentes. Detta är en mycket stor förändring jämfört
            med förra året då både jag och Johnny Ahlqvist ansåg att problemet
            med arbetslöshetsförsäkringen var att det fanns för många i systemet.
            Vi har en för hög arbetslöshet. Uppgift ett är att bekämpa arbetslösheten
            så att få behöver befinna sig i arbetslöshet och utnyttja arbetslöshetsförsäkringen.
          </note>
          <note>
            Vi var då rörande eniga om att ett insättande av en bortre parentes
            skulle innebära att staten övervältrade ett stort antal miljarder
            i kostnader bl.a. till socialbidragssystemen. Min fråga blir:
            Vad är det som har ändrats sedan förra hösten?
          </note>
          <note>
            Anf. 143 JOHNNY AHLQVIST (s) replik
          </note>
          <note>
            Herr talman! Anledning till att jag sade det som jag sade om
            Vänsterpartiet var att vi under den här mandatperioden har höjt
            skatter men att det inte räcker med detta - vi måste också spara.
            Vi har höjt skatter för dem som har de högsta inkomsterna, förmögenhetsskatten
            och aktieutdelningsskatten och infört värnskatten för dem som
            tjänar över 200 000 kr. Men det räcker alltså inte med detta,
            Ingrid Burman, utan man måste också spara.
          </note>
          <note>
            Jag menar att Vänsterpartiet tyvärr har alltför många förslag
            som innebär att man bara brassar på.
          </note>
          <note>
            Låt mig t.ex. peka på det som Ingrid Burman själv efterlyste
            från kammarens talarstol, påplussningar på övertidsuttaget, deltidsarbete
            och obligatoriska praktikplatser.
          </note>
          <note>
            I varenda debatt som vi för med Vänsterpartiet är det tyvärr
            så, Ingrid Burman, att ni bara vill brassa på ytterligare. Det
            är mycket beklagligt att Vänsterpartiet inte orkar ta ansvar för
            Sveriges ekonomi.
          </note>
          <note>
            Herr talman! Jag vill ställa en avslutande fråga till
          </note>
          <note>
            Ingrid Burman. Man skriver i sin motion att det helt och hållet
            är regeringens fel att det har blivit för höga löner i vårt land.
            Anser Ingrid Burman och Vänsterpartiet att löneutvecklingen i
            vårt land och avtalsnivåerna är frågor för riksdagen?
          </note>
          <note>
            Anf. 144 INGRID BURMAN (v) replik
          </note>
          <note>
            Herr talman! Det är en gammal och god teknik att prata om annat
            när man inte har svar på frågorna, och det är det som Johnny Ahlqvist
            har gjort.
          </note>
          <note>
            För det första säger han att en begränsning av övertiden innebär
            högre kostnader för staten. Jag kan inte tolka hans inlägg på
            något annat sätt. Han säger att de övriga förslag som jag presenterade
            har något att göra med statens budget. Det får stå för Johnny
          </note>
          <note>
            Ahlqvist. Han undviker också att svara på min fråga om vad som
            har gjort att han så radikalt har ändrat sin syn på arbetslöshetsförsäkringen.
          </note>
          <note>
            Vad gäller lönebildningen har vi i vår motion kontrat mot skrivningen
            i regeringens proposition om att facken och de fackliga organisationerna
            inte hade tagit ansvar för lönebildningen. Vi har sagt att staten
            kunde ha vidtagit åtgärder för att underlätta denna.
          </note>
          <note>
            Man kunde ha underlättat lönebildningen genom att vidta åtgärder
            i skattesystem och genom att ta bort grundavdrag. Framför allt
            vill jag påstå att både regeringens åtgöranden och det som vi
            har hört i kammaren i dag om lönebildningen har givit en felaktig
            bild.
          </note>
          <note>
            Jag kan redovisa följande siffror.
          </note>
          <note>
            År 1990 gick 65 % av förädlingsvärdet i näringslivet till löner
            och 35 % till vinster. Tre år senare hade andelen löner sjunkit
            till 57 % och andelen vinst ökat till 42 %. Jag tycker att de
            fackliga organisationerna har tagit ansvar för lönebildningen.
          </note>
          <note>
            Det må vara Johnny Ahlqvist och finansministern fritt att påstå
            något annat, men vi har inte någon kritik att rikta mot de fackliga
            organisationerna i det här avseendet.
          </note>
          <note>
            Anf. 145 JOHNNY AHLQVIST (s) replik
          </note>
          <note>
            Herr talman! Jag vill be om ursäkt för att jag inte svarade på
            frågan om den bortre parentesen. Vad vi har gjort i vårt yttrande
            till finansutskottet, Ingrid
          </note>
          <note>
            Burman, är att vi har uttalat att regeringen får återkomma med
            förslag, om den finner behov av en yttre parentes, och att vi
            har satt upp ett antal staket runt den bortre parentesen. Något
            annat har vi inte gjort.
          </note>
          <note>
            Det är inte vi som skriver propositioner och lägger fram dem
            i kammaren, utan det är faktiskt regeringen som gör detta. Vi
            har sagt att man får återkomma, om man har en uppfattning i den
            här frågan. Det är väl rätt naturligt att agera på det sättet
            här.
          </note>
          <note>
            Om inte Ingrid Burmans inlägg om ytterligare åtgärder hade någonting
            att göra med statens ekonomi, begriper jag inte, herr talman,
            varför hon sade att detta kan klaras genom att man höjer bolagsskatten
            med x %. Ingrid Burman talade ju då själv om att man skall förstärka
            statens inkomster på ett visst sätt. Även utgifterna måste väl
            då i logikens namn kosta någonting.
          </note>
          <note>
            När det sedan gäller lönebildningen har vi inte sagt att de fackliga
            organisationerna har gjort fel. Vad som allmänt har uttalats är
            att parterna inte har orkat leva upp till sitt ansvar. Det är
            bara för Ingrid Burman att själv läsa om den grupp vilken tillsattes
            mellan
          </note>
          <note>
            SAF och LO, i vilken man bedömde att en viss nivå på löneutrymmet
            var den rätta.
          </note>
          <note>
            Jag är faktiskt besviken över att Vänsterpartiet inte orkar ta
            de allvarliga och besvärliga besluten i detta sammanhang. Det
            blir i alla sammanhang där
          </note>
          <note>
            Vänsterpartiet yttrar sig en form av överbudspolitik.
          </note>
          <note>
            Det gäller kanske inte Ingrid Burman och Hans Andersson, som
            sitter i vårt utskott, men högre upp i partiets ledning blir det
            så. Det är lätt att lova ut reformer, men det är svårare att hålla
            löftena.
          </note>
          <note>
            Med hänvisning till Per Unckels julklappar vill jag säga till
            Ingrid Burman att jag säkert tror att Vänsterpartiets julklappar
            väcker en stor förväntan. Omslaget på dem är oftast mycket vackert,
            men innehållet är nog faktiskt lika tomt som Vänsterns alternativ
            här i riksdagen.
          </note>
          <note>
            Anf. 146 ELVER JONSSON (fp) replik
          </note>
          <note>
            Herr talman! Ledordet i utskottsordförandens huvudinlägg var
            "stolt men inte nöjd". Det blir kanske mest korrekt om man lägger
            tyngdpunkten vid "inte nöjd".
          </note>
          <note>
            Vad gäller den närgångna frågan om Elver Jonsson inte känner
            något ansvar för den arbetsmarknadspolitik som fördes under den
            gångna regeringsperioden - jag ingick ju ändå i regeringsunderlaget
            - vill jag säga: Visst får jag ta min del av ansvaret.
          </note>
          <note>
            Om någonting var fel var det bristen på tempo i de förändringar
            som regeringen då gjorde. Flera sådana åtgärder var oerhört gynnsamma.
            Det gällde underlättandet för småföretagen, införandet av ungdomspraktikplatser
            i en då oerhört nödvändig utsträckning och genomförande av arbetslivsutveckling
            på ett sätt som innebar att arbetslösa som var på väg att bli
            utstämplade fick en kompetenshöjning i arbetslivet. Det inrättades
            också en statlig a-kassa, som hade betydande förtjänster. Vi anpassade
            vidare, låt vara försiktigt, arbetsrätten så att den blev smidigare
            och mer gynnsam, särskilt för de mindre företagen.
          </note>
          <note>
            Men problemet var i mycket att vi hade att dras med sviter från
            80-talet, då finansspekulationen fick florera under den dåvarande
            socialdemokratiska regeringen. Vi fick en investeringsflykt, och
            vi hade stelbenta arbetsrättsregler. Om jag själv skulle göra
            en karakteristik av det som vi gjorde skulle det bli så som också
            Johnny Ahlqvist sade: Jag är stolt men inte helt nöjd.
          </note>
          <note>
            Vill Johnny Ahlqvist till sist lätta på förlåten när det gäller
            vikten av att se över arbetsrätten och det tiotal utredningar
            som pågår? Jag tror att det är viktigt att vi får tempo i detta
            arbete, och min fråga blir: Är
          </note>
          <note>
            Johnny Ahlqvist beredd att medverka till en tempohöjning i det
            tiotal utredningar som han talade om?
          </note>
          <note>
            Om det är bra förslag som de har att komma med, är det naturligtvis
            mycket bråttom med tanke på den katastrofala situationen på arbetsmarknaden.
          </note>
          <note>
            Anf. 147 JOHNNY AHLQVIST (s) replik
          </note>
          <note>
            Herr talman! Elver Jonsson säger att man gjorde oerhört mycket
            för småföretagarna. Jag undrar om de
          </note>
          <note>
            45 000 småföretagare som gick i konkurs under den aktuella perioden
            uppfattade det så att den borgerliga regeringen gjorde så oerhört
            mycket för just dem.
          </note>
          <note>
            Elver Jonsson lyfter här ungdomspraktiken till skyarna, på samma
            sätt som han gjorde i en debatt för några dagar sedan. Problemet
            med ungdomspraktiken var att vi här i riksdagen hade uttalat att
            den skulle vara en sistahandsåtgärd, när man inte hade kunnat
            lösa problemen på annat sätt, men att den i ett mycket tidigt
            skede helt plötsligt blev en förstahandsåtgärd.
          </note>
          <note>
            Ni ändrade helt inriktning på den punkten.
          </note>
          <note>
            Jag tror att det är viktigt, som jag tidigare har sagt, att det
            tiotal utredningar som pågår får möjlighet att lägga fram sina
            synpunkter. Jag kan utan att säga för mycket - det finns nog redan
            ett beslut om detta -
          </note>
          <note>
            lova Elver Jonsson att dessa utredningar skall komma ganska så
            omgående. Som jag sade i mitt inledningsanförande skall man återkomma
            med en stor arbetsmarknadspolitisk proposition, något som också
            har aviserats i tillväxtpropositionen.
          </note>
          <note>
            Elver Jonsson och jag kan fortsätta länge med att diskutera olika
            frågor i detta sammanhang. Jag undrar om Elver Jonsson bör framhålla
            den statliga a-kassan som så oerhört bra. Jag tror att antalet
            medlemmar i den statliga a-kassan kommer att kunna räknas ungefär
            på bägge händernas fingrar.
          </note>
          <note>
            Anf. 148 ELVER JONSSON (fp) replik
          </note>
          <note>
            Herr talman! Jag tackar för att Johnny Ahlqvist är beredd att
            medverka positivt i de utredningar som nu håller på. Jag skall
            uppriktigt säga att jag ställer stora förhoppningar till dem,
            också till Arbetsrättskommissionen. Jag tror att man i ett avspänt
            läge kommer att föreslå saker som har bärighet.
          </note>
          <note>
            Dock vill jag vidhålla att både ungdomspraktiken och a-kassa
            hade betydande förtjänster. Anledningen till att ungdomspraktiken
            kom till stor användning var att läget var alarmerande svårt.
          </note>
          <note>
            Ordföranden i arbetsmarknadsutskottet skall hållas räkning för
            det han i sitt huvudinlägg sade om vad som var förutsättningar
            för en bra arbetsmarknadspolitik. Jag kände faktiskt igen mycket
            av det. Jag försökte säga det, med nu blev det i omvänd ordning.
          </note>
          <note>
            Det handlar om att statens ekonomi måste bringas i balans, att
            vi får en aktiv arbetsmarknadspolitik och att vi får växande företag.
          </note>
          <note>
            Min invändning var inte att det här är någonting som inte behövs.
            Tvärtom, det är oerhört viktigt med alla dessa tre saker. Min
            kritik var att regeringen t.ex.
          </note>
          <note>
            när det gäller den aktiva arbetsmarknadspolitiken försummat de
            arbetshandikappade. Det har vi i utskottet och i kammaren fått
            stöd för.
          </note>
          <note>
            När det gäller att få företag att utvecklas och växa vill jag
            påstå att den tidigareladga momsinbetalningen är olycklig, och
            det är fel signal. För en del småföretag gör de det omöjligt att
            leva upp till ambitionerna och de förhoppningar som ställs till
            dem. Sådana kollisioner bör vi i framtiden undvika. De stolta
            parollerna måste leda till harmoni i de åtgärder som sedan beslutas.
          </note>
          <note>
            Anf. 149 JOHNNY AHLQVIST (s) replik
          </note>
          <note>
            Herr talman! Jag tror inte att det finns några genvägar för att
            klara sysselsättningen. Jag tror att det är genom ett idogt arbete
            som vi kan få fram förslag i linje med det som pekas ut i tillväxtpropositionen.
          </note>
          <note>
            Där har man ett brett spektrum över hela arbetsmarknadspolitikens
            område. När man väl kommit till skott med alla punkterna där,
            tror jag faktiskt att man har möjligheter att klara detta på ett
            bra sätt.
          </note>
          <note>
            Jag vill göra en kommentar till Elver Jonssons inlägg. Han säger
            att vi inte skulle vara så snabba att återställa. Ändå åberopar
            Elver Jonsson själv i en motion att vi skulle gå tillbaka till
            det som den gamla arbetsrättsutredningen föreslog. Nu har inte
            Elver
          </note>
          <note>
            Jonssson möjlighet att utveckka detta, men vad är det som säger
            att den arbetsrättsutredningen, som vi avskaffade, hade det bästa
            förslaget?
          </note>
          <note>
            Samtidigt pläderar Elver Jonsson i sin motion för att man skall
            ha mer flexibla arbetstider och med avgörande på det lokala planet.
            Jag blir förvånad när jag läser Folkpartiets motion. Där skriver
            Elver Jonsson att arbetsgivarna skall helt tillmötesgå arbetstagarna
            i fråga om flexibla arbetstider. I nästa andetag säger Elver Jonsson
            att man inte kan förlita sig på arbetsmarknadens parter, utan
            man skall se vad Arbetsrättskommissionen kommer fram till.
          </note>
          <note>
            Jag tror som sagt att vi skall kunna lösa detta genom idogt arbete
            i utskottet och kammaren.
          </note>
          <note type="speaker">
            Anf. 150 ELVING ANDERSSON (c)
          </note>
          <note>
            Herr talman! Som jag har påpekat många gånger i denna kammare
            när vi haft arbetsmarknadspolitiska debatter är det inte inom
            arbetsmarknadspolitikens ram som nya arbetstillfällen kan skapas.
            Det är inom andra politikområden. Därför är det glädjande att
            vi nu har ett betänkande om tillväxt att behandla. För det är
            just genom tillväxt som förutsättningar skapas för en bättre arbetsmarknad.
          </note>
          <note>
            Trots att de flesta kurvor som belyser det ekonomiska tillståndet
            pekar åt rätt håll, ger det inga rejäla utslag på sysselsättningen.
            Vi har fortfarande, trots högkonjunkturen, massarbetslöshet i
            vårt land.
          </note>
          <note>
            När konjunkturnedgången kommer - vissa ekonomer hävdar att vändningen
            redan har skett - hamnar vi i ett utomordentligt bekymmersamt
            läge, om arbetslösheten då ligger kvar på 10-11 %. Tyvärr finns
            det i dag väldigt litet som säger att så inte skulle vara fallet.
            Det innebär att det redan under den kommande våren måste ske förändringar
            för att vi inte permanent skall fastna i massarbetslöshetens gissel.
          </note>
          <note>
            Det finns ett stort antal utredningar inom arbetsmarknadspolitikens
            område som arbetar intensivt och som skall komma med delbetänkanden
            under våren.
          </note>
          <note>
            Det gäller bl.a. a-kasseutredningen, Arbetsmarknadspolitiska
            utredningen och Arbetsrättskommissionen.
          </note>
          <note>
            Det är viktigt att regeringen har en mycket hög beredskap för
            att mycket snabbt lägga fram konkreta förslag med anledning av
            dessa utredningar. Inte minst är det brådskande att få en reformerad
            arbetsrätt, som är modern och anpassad till de små och medelstora
            företagens förutsättningar
          </note>
          <note>
            I och med det beslut som vi nu skall fatta skapas förutsättningar
            för en förbättrad tillväxt. Bl.a. är förslagen om förbättrad kapitalförsörjning
            för småföretagen mycket viktiga.
          </note>
          <note>
            Från Centerns sida tycker vi att det är viktigt att sedan gå
            vidare med tillväxtfrämjande åtgärder som samtidigt är miljöförbättrande.
            Jag tänker naturligtvis på vårt gamla förslag om en skatteväxling
            på totalt 50
          </note>
          <note>
            miljarder kronor under resten av 90-talet, med 25
          </note>
          <note>
            miljarder i skattelättnader på arbete och 25 miljarder i skatt
            och avgifter på miljöförstörande verksamhet och förbrukning av
            ändliga naturresurser.
          </note>
          <note>
            Det finns en sektor som har en mycket stor växtpotential men
            som inte utnyttjas särskilt mycket. Det är den som brukar kallas
            den gröna sektorn. Den globala miljömarknaden var 1994 värd ca
            210 miljarder dollar. År 2000 beräknas den vara värd ca 320
          </note>
          <note>
            miljarder dollar. Det är alltså en oerhört snabbt växande marknad.
            Utvecklingen av miljömarknaden har av World Watch Institute kallats
            för den andra industriella revolutionen. Men - och det är ett
            viktigt
          </note>
          <note>
            "men" - enligt OECD kommer Sverige med sin nuvarande industristruktur
            bara att öka produktionen för miljömarknaden med hälften av OECD-genomsnittet
            och bara med en tredjedel av de bästa ländernas förmåga. Detta
            är inte acceptabelt. Självklart borde Sverige vara världsledande
            på miljömarknaden!
          </note>
          <note>
            Herr talman! I det föreliggande förslaget görs flera viktiga
            ställningstaganden som är positiva. Det gäller bl.a. att tydligare
            göra arbetslöshetsförsäkringen till en omställningsförsäkring.
            Det innebär att man skall sätta ett bortre parantestecken för
            hur länge akasseersättningen kan utgå. Evig rundgång skall inte
            vara möjlig. Det är en signal om en återställare av en återställare.
            Det är välkommet.
          </note>
          <note>
            Vidare handlar det om att pröva att ytterligare öka kommunernas
            roll i arbetsmarknadspolitiken för att skapa större flexibilitet
            utifrån lokala förutsättningar, och det handlar om kraftigt skärpta
            sanktioner mot fusk och missbruk av systemen.
          </note>
          <note>
            Det genomförs också omfattande förändringar i det mycket komplicerade
            regelverk som omger arbetslöshetsförsäkringen. Låt mig bara i
            detta sammanhang konstatera att klokskapen i ett fall är större
            hos majoriteten i finansutskottet än hos majoriteten i arbetsmarknadsutskottet.
            Det gäller frågan om att den som redan har ett upparbetat arbetsvillkor
            skall få räkna in inte bara beredskapsarbete och utbildningsvikariat
            i arbetsvillkoret utan även tiden i näringsverksamhet med starta-eget-bidrag.
            Här har finansutskottets majoritet gått på den reservation som
            jag tillsammans med Folkpartiet och kristdemokraterna hade i arbetsmarknadsutskottet.
          </note>
          <note>
            Avslutningsvis: Med en tillväxtbefrämjande politik, satsning
            på de mindre och medelstora företagen, utveckling av den s.k.
            gröna sektorn, skatteväxling och en reformerad arbetsrätt kan
            antalet nya jobb öka i väsentligt snabbare takt. Det är till gagn
            både för vårt land om helhet och för alla de 100 000-tals människor
            som i dag står utanför den ordinarie arbetsmarknaden.
          </note>
          <note>
            Anf. 151 INGRID BURMAN (v) replik
          </note>
          <note>
            Herr talman! Min fråga till Elving Andersson kommer att handla
            om den bortre parentesen och detta att förtydliga att arbetslöshetsförsäkringen
            är en omställningsförsäkring.
          </note>
          <note>
            Jag vill börja med att tacka Elving Andersson för det beskedet,
            eftersom Elving Andersson numera ingår i den majoritet som utformar
            politiken. Eftersom
          </note>
          <note>
            Johnny Ahlqvist var svävande i sitt svar får jag väl nu ändå
            tacka för beskedet - även om jag inte uppskattar det - att man
            nu kommer att genomföra en bortre parentes. Man kommer att återställa
            arbetslöshetsförsäkringen, och jag tycker kanske inte att det
            var den roligaste julklappen att ge alla de arbetslösa så här
            inför julen, men det må väl då stå för Socialdemokraterna, Centerpartiet
            och övriga som biträder förslaget.
          </note>
          <note>
            Min fråga blir: Så sent som i går diskuterade vi den kommunala
            ekonomin och det kommunala utjämningsförslaget. Många talare,
            även från Centerpartiet, uppehöll sig då vid finansieringsprincipen,
            att om vi överför kostnader på kommunen så skall staten också
            skicka med pengar. Ett är i alla fall säkert, och det är att den
            dag vi sätter en gräns för arbetslöshetsförsäkringen så kommer
            kommunernas socialbidragskostnader att öka. Min fråga blir därför:
            Hur mycket pengar avser Centerpartiet att skicka med till kommunerna?
          </note>
          <note>
            Anf. 152 ELVING ANDERSSON (c) replik
          </note>
          <note>
            Herr talman! Beträffande den bortre parentesen har jag bara dragit
            slutsatser av vad som står att läsa i tillväxtpropositionen, där
            man pekar på behovet av det här. Det tycker jag är ganska tydliga
            signaler.
          </note>
          <note>
            Precis som Johnny Ahlqvist gjorde tidigare utgår jag från att
            regeringen återkommer med konkreta förslag till riksdagen.
          </note>
          <note>
            Jag tror att det är bra att ha ett system som förhindrar en evig
            rundgång i a-kassesystemet. Det kan inte heller vara Ingrid Burmans
            uppfattning - det tror jag i alla fall inte - att det är positivt
            med en evig rundgång, där de arbetsmarknadspolitiska åtgärderna
            många gånger används i första hand för att kvalificera för en
            ny a-kasseperiod, osv. Det mönstret måste brytas genom olika åtgärder
            - med den aktiva arbetsmarknadspolitiken men också med en förändring
            av reglerna för a-kasseförsäkring.
          </note>
          <note>
            Hur det här sedan kommer att utformas och vad det får för effekter
            och konsekvenser, var parentestecknen skall sättas, osv. har jag
            en del uppfattningar om, men det får vi diskutera när det finns
            konkreta förslag att diskutera, när vi får se vad utredningarna
            och regeringen kommer till för slutsatser på det här området.
          </note>
          <note>
            Anf. 153 INGRID BURMAN (v) replik
          </note>
          <note>
            Herr talman! Jag är helt övertygad om att Elving
          </note>
          <note>
            Andersson väl känner till att Vänsterpartiet förespråkar en aktiv
            arbetsmarknadspolitik framför passivt bidragsberoende, t.ex. att
            vi också sätter arbetslinjen främst. Jag tror inte att det råder
            någon tvekan om det.
          </note>
          <note>
            Det tråkiga när det gäller arbetslösheten och arbetslöshetsförsäkringen
            är, tycker jag, att det senaste ett och ett halvt året har kännetecknats
            av att de åtgärder som majoriteten har satt in har varit riktade
            mot de arbetslösa, inte mot arbetslösheten. Man har gång på gång
            företagit regelförändringar för att försämra för de arbetslösa,
            alltifrån att man har begränsat deltidsarbetslösas rätt att utfyllnadsmarkera
            till att man nu börjar prata om en bortre parentes.
          </note>
          <note>
            Det skall naturligtvis inte vara så att människor har arbetslöshetsersättningen
            som en livslång inkomst, men när man börjar titta på arbetslöshetsförsäkringen
            måste man samtidigt erbjuda alternativen, menar jag.
          </note>
          <note>
            Alternativen heter arbete eller andra möjligheter att försörja
            sig själv - alternativen heter inte kommunernas socialbidragskonton.
            Hittills har ingen som har pläderat för ytterligare försämringar
            i arbetslöshetsförsäkringen lyckats övertyga mig om att man har
            några som helst andra alternativ än kommunernas socialbidragskonton.
          </note>
          <note>
            Anf. 154 ELVING ANDERSSON (c) replik
          </note>
          <note>
            Herr talman! Att säga att alla åtgärder riktar sig mot de arbetslösa
            och inte mot arbetslösheten, som
          </note>
          <note>
            Ingrid Burman gjorde, var väl att ta i. Det är rätt så till vida
            att även ersättningarna i arbetslöshetssystemen har fått vara
            med och ta sin del av besparingarna, men vi har ju ändå satsat
            i storleksordningen 26 miljarder kronor på arbetsmarknadspolitiken,
            och det är ju just för att medverka till en väl fungerande arbetsmarknadspolitik
            som skall kunna leda till jobb.
          </note>
          <note>
            Mycket i det betänkande som vi har på bordet i dag handlar ju
            om tillväxtfrågor, förbättrade möjligheter för småföretagen att
            få sin kapitalförsörjning tryggad och annat, och det är ju den
            typen av åtgärder som leder till nya, varaktiga jobb. Det åstadkommer
            vi inte i första hand med arbetsmarknadspolitiken.
          </note>
          <note>
            Avslutningsvis vill jag säga att jag tycker att det är väldigt
            positivt att Ingrid Burman nu ändå säger att vi inte skall ha
            möjlighet att ha en evig rundgång i akassesystemet. Jag tolkar
            hennes uttalande så.
          </note>
          <note>
            Min tolkning är att om vi är överens om den delen krävs det någon
            form av ett bortre parentestecken i akasseförsäkringen. Hur det
            skall utformas, vilka regler det skall omgärdas med, får vi återkomma
            till när det finns ett konkret förslag att diskutera.
          </note>
          <note type="speaker">
            Anf. 155 BARBRO JOHANSSON (mp)
          </note>
          <note>
            replik
          </note>
          <note>
            Herr talman! I de frågor som behandlas i regeringens proposition
            En politik för arbete, trygghet och utveckling har vi i Miljöpartiet
            kommit överens med regeringen och Centern. Vi står därför bakom
            riktlinjerna i propositionen.
          </note>
          <note>
            Den stora arbetslösheten och långtidsarbetslösheten, som hotar
            att bli permanent, är en utmaning.
          </note>
          <note>
            Arbetslösheten måste minskas. En flexibel arbetsmarknad och en
            ökning av arbetskraftens kompetens behövs för att förhindra en
            permanent utslagning från arbetslivet.
          </note>
          <note>
            Det är viktigt att vakanstiderna minskas och att åtgärder sätts
            in för att minimera långtidsarbetslösheten.
          </note>
          <note>
            Effektivare arbetsmarknadspolitik är en förutsättning för detta.
            Att arbetslöshetsförsäkringen mer blir en omställningsförsäkring
            är en följd av att arbetslinjen som ett uppställt mål skall hållas.
            Att arbetsmarknadsutbildningen tydliggörs som yrkesutbildning
            är också viktigt.
          </note>
          <note>
            Herr talman! De frågor som tas upp i motionerna och propositionen
            kommer, som vi har hört här tidigare, att behandlas i ett sammanhang
            i en arbetsmarknadspolitisk proposition till våren. På en punkt
            har
          </note>
          <note>
            Miljöpartiet lagt fram ett särskilt yttrande, och det är när
            det gäller arbetstiden. Jag återkommer senare i mitt anförande
            till hur Miljöpartiet ser på arbetstidsfrågan.
          </note>
          <note>
            När det gäller motionerna från Folkpartiet och
          </note>
          <note>
            Vänstern med uppmaning att följa jämställdhetsdirektivet vill
            jag säga att Miljöpartiet hade motioner i den frågan som behandlades
            i Arbetsmarknadsutskottets betänkande AU1 om jämställdhet. De
            handlade om könsuppdelad statistik och oskäliga löneskillnader.
          </note>
          <note>
            Vid behandlingen i arbetsmarknadsutskottet och i plenum var samtliga
            partier överens om att regeringen skulle arbeta vidare med detta.
            Miljöpartiet avgav ett särskilt yttrande om löneskillnader inom
            riksdagsförvaltningens kanslier, och här pågår nu ett arbete för
            att ändra på detta faktum. Vi ansåg att vi hade blivit tillgodosedda
            i våra motioner, eftersom ett utvecklingsprojekt skulle ta hänsyn
            till intentionerna i motionerna.
          </note>
          <note>
            I detta betänkande är texten också tillfredsställande i viss
            mån, och det behövs nu en bevakning av att texterna efterföljs,
            bl.a. i den arbetsmarknadspolitiska propositionen, som är tänkt
            att läggas fram i vår.
          </note>
          <note>
            Arbetslöshetsförsäkringen stramas upp i propositionen och inriktas
            mer på en omställning. Miljöpartiet ställer upp på förändringarna,
            även om de inte är idealiska i alla avseenden. Vi deltog i en
            diskussion där vi medverkade till att få ned nivån på antalet
            karensdagar. Det behövs nu krafttag för att få människor i arbete.
          </note>
          <note>
            Herr talman! I Miljöpartiets särskilda yttrande om arbetstiden
            visar vi på att den höga arbetslösheten kan reduceras med hjälp
            av en sänkt arbetstid. En arbetstidsförkortning på två timmar
            per vecka, dvs. 100
          </note>
          <note>
            timmars årlig arbetstidsförkortning, leder till ca
          </note>
          <note>
            50 000 nya jobb. Årsarbetstiden i Sverige är nu 1 792
          </note>
          <note>
            timmar. Motsvarande i Tyskland är 1 550 timmar -
          </note>
          <note>
            alltså mer än 250 timmar mindre - och i Danmark
          </note>
          <note>
            1 665 timmar. Svenskarna tillbringar sex veckor mer på jobbet
            än tyskarna, fastän tyskarnas längre semester är inräknad.
          </note>
          <note>
            Den genomsnittliga veckoarbetstiden bland Europas länder är nu
            38,3 timmar mot Sveriges 40 timmar.
          </note>
          <note>
            Den längre arbetstiden i vårt land kompenseras inte heller av
            längre semester eller fler helger.
          </note>
          <note>
            Fram till mitten av 80-talet var arbetstiden tämligen likartad
            i Sverige, Tyskland, Finland och Danmark. Därefter har arbetstiden
            minskat främst i Tyskland, men även i Danmark och Finland.
          </note>
          <note>
            I dessa två nordiska grannländer ligger veckoarbetstiden för
            närvarande på 37 respektive 37,8 timmar. Det viktigaste argumentet
            i dessa länder för att förkorta arbetstiden var den stigande arbetslösheten.
          </note>
          <note>
            Sveriges tidigare låga arbetslöshet har motverkat en motsvarande
            utveckling. Dessutom har arbetstiden tidigare ändrats i form av
            längre semester och förlängd föräldraledighet snarare än allmänna
            arbetstidsförkortningar.
          </note>
          <note>
            Det är lätt att fråga sig om minskad arbetstid kan leda till
            ökad sysselsättning. Ett stort antal tyska undersökningar visar
            entydigt att så är fallet. Dessa visar att sysselsättningen har
            ökat med 35-80 % per tidsenhet, alltså att 1 000 timmar ersätts
            med 350-800 nya timmar.
          </note>
          <note>
            Herr talman! Det finns flera argument för en arbetstidsförkortning.
            Till att börja med har Sverige bland de längsta arbetsveckorna
            i Europa. Arbetstidsförkortningen är också en viktig välfärdsreform
            som tillgodoser de anställdas krav på ökad ledighet och bidrar
            till högre livskvalitet med möjlighet till längre tid för sina
            barn och ökad fritid.
          </note>
          <note>
            Arbetstidsförkortning och en delning av jobben förbättrar jämställdheten.
            Däremot förbättras inte jämställdheten av tankegångarna att med
            statliga pengar subventionera billig arbetskraft i hemmen.
          </note>
          <note>
            Nej, härvidlag är en arbetstidsförkortning en mycket bättre lösning.
          </note>
          <note>
            Arbetstidsförkortningen leder till fler jobb, och
          </note>
          <note>
            Miljöpartiet har beräknat att en sänkning av arbetstiden till
            35 timmar i veckan ger ca 120 000 nya jobb.
          </note>
          <note>
            Ett ökat inslag i arbetslivet av självstyrande grupper på företagen
            gör det lättare att ta ut ledighet på ett sätt som tillgodoser
            både individen och produktionen.
          </note>
          <note>
            I Tyskland visar det stora fackförbundet IG-metall att produktiviteten
            ökar vid kortare arbetstid och att sjukfrånvaron minskar betydligt.
          </note>
          <note>
            Herr talman! Med det sagda vill jag härmed yrka bifall till utskottets
            förslag.
          </note>
          <note type="speaker">
            Anf. 156 KARIN FALKMER (m)
          </note>
          <note>
            Herr talman! Jag har alltsedan jag blev politiskt aktiv förundrats
            över hur illa den socialdemokratiska retoriken stämmer med det
            som detta parti genomför i praktiken. Socialdemokraterna har fagert
            tal om småföretagens betydelse för jobb och tillväxt, samtidigt
            som man för en politik som hämmar företagande.
          </note>
          <note>
            "Sverige behöver en småföretagens blomstringstid", kan det låta.
            Men när ett företag lyckas, när grenar växer ut och när lönsamhetens
            blommor börjar blomma, då tas den socialdemokratiska skattesekatören
            fram och en hindermatta av regler rullas ut.
          </note>
          <note>
            Blommorna rivs ner, och grenarna klipps av. Med en sådan trädgårdsmästare
            är det inte konstigt att så få av våra mindre företag vuxit sig
            stora.
          </note>
          <note>
            Av Sveriges ca 460 000 företag har 95 % färre än tio anställda.
            Många av dessa företag har bromsats i sin verksamhet genom att
            ständigt tuktas av den socialdemokratiska sekatören. Likt en gräsklippare
            har socialdemokraterna mejat ner och begränsat företagens växtkraft,
            och besprutningen med arbetsmarknadens regler har likt DDT fått
            mången groende entreprenöranda att vissna.
          </note>
          <note>
            Tillsammans med förförande retorisk skönsång om företagen har
            36 miljarder kronor av sammanlagt
          </note>
          <note>
            60 miljarder kronor i skattehöjningar drabbat dessa.
          </note>
          <note>
            Skatt på näringsfastigheter och nya momsregler har nu kommit
            som extra krydda inför julen.
          </note>
          <note>
            Den skattechock som regeringen utsatt den enskilde företagaren
            för, återställaren på arbetsrättens område, oviljan mot avregleringar,
            förslaget om en ny
          </note>
          <note>
            AP-fond som skall köpa aktier i småföretagen - allt detta är
            utslag av socialistiskt trädgårdsmästeri som ger en skörd av arbetslöshet.
          </note>
          <note>
            Utan visioner och i brist på insikt om den nya tidens krav har
            regeringen gett upp kampen mot arbetslösheten. Misslyckandet beror
            på oförmågan hos socialdemokraterna att göra sig av med den hämmande
            gräsklipparmentaliteten.
          </note>
          <note>
            Vi behöver fler individer som förverkligar sina idéer och startar
            och driver företag. Det räcker inte att bara tala väl om företagen.
            Det måste också föras en politik som ger bästa möjliga villkor
            för företagande.
          </note>
          <note>
            Vi måste också i Sverige bryta planhushållningsmodellen och öppna
            för enskilt företagande, konkurrens och förnyelse inom barnomsorg,
            äldrevård, sjukvård och skola. Inom hittills skyddad offentlig
            verksamhet måste en väl fungerande konkurrens skapas.
          </note>
          <note>
            Regleringar och konkurrensbegränsningar som försvagat tillväxt
            och sysselsättning måste avvecklas.
          </note>
          <note>
            Statlig företagsverksamhet måste konkurrensutsättas och, om det
            inte gäller myndighetsutövning, privatiseras. Hindren mot en blomstrande
            tjänstesektor måste också tas bort.
          </note>
          <note>
            Samtidigt som regeringen förbiser den betydelse som avreglering
            och konkurrensutsättning av offentlig verksamhet har för tillväxten
            finns det i den socialdemokratiska retoriken en vers om konkurrensens
            betydelse. Regeringen har också tillsatt ett antal utredningar
            inom konkurrensens område. Det är bra. Än mer bättre vore det
            om regeringen, när det bränner till, i handling hade visat att
            man menar något med alla de vackra orden om en väl fungerande
            konkurrens.
          </note>
          <note>
            Jag tänker självfallet på den solkiga följetongen
          </note>
          <note>
            Citymail och Citymails inbrytning i den tidigare skyddade postsektorn.
            Det är nog fler än jag som med förundran följer det skeende som
            skildras på nyhetssidorna. Posten köpte efter många turer 75 %
            av Citymails aktier. Nyligen fattades beslutet om att försätta
            Citymail i konkurs. Detta är unikt. För första gången har ett
            statligt majoritetsägt företag försatts i konkurs. Regeringen
            sitter på åskådarläktaren, talar väl om konkurrensens betydelse
            och tillsätter utredningar.
          </note>
          <note>
            Statliga Posten AB är samtidigt det företag som har flest anmälningar
            mot sig hos Konkurrensverket.
          </note>
          <note>
            Andra områden där retoriken och praktiken inte stämmer överens
            är energi- och miljöpolitiken. Höjd koldioxidbeskattning, som
            försätter svenska företag i en sämre konkurrenssituation än konkurrenterna
            i andra länder, motiveras av miljöskäl. Hur detta skulle kunna
            vara bra för miljö och tillväxt är en gåta. I all synnerhet stämmer
            inte retoriken när man samtidigt för en diskussion om förtida
            avveckling av kärnkraftsreaktorer som, om det skulle genomföras,
            skulle både underminera tillväxten och tvinga fram energialternativ
            som skulle öka koldioxidutsläppen dramatiskt.
          </note>
          <note>
            Herr talman! Den borgerliga regeringen som tog vid efter valet
            1991 såg det som en av sina viktigaste uppgifter att återupprätta
            Sverige som en företagarnation. Vi moderater vet att ett villkor
            för tillväxt är att det måste vara lönsamt att arbeta, spara,
            starta och driva företag.
          </note>
          <note>
            Regeringens retorik om värdet av tillväxt rimmar illa med avsaknaden
            av konkreta förslag som skulle förbättra jordmånen för näringslivet.
            Den förändringsvilja som krävs för att åstadkomma den förnyelse
            som är nödvändig för tillväxtens och jobbens skull lyser med sin
            frånvaro.
          </note>
          <note>
            Det viktigaste budskapet, att det är fint och hedervärt att driva
            företag och tjäna pengar och att det endast är lönsamma företag
            som skapar tillväxt och jobb, har regeringen tyvärr inte förmått
            att formulera.
          </note>
          <note>
            För tillväxtens och jobbens skulle måste den socialdemokratiska
            gräsklipparen, skattesekatören och sprutan med arbetsmarknadens
            DDT-regler bytas ut mot modernare redskap, verktyg och medel som
            passar den nya tidens tjänste-, teknik- och informationssamhälle.
          </note>
          <note>
            Regeringen tycks ha gett upp. Socialdemokraternas ovilja till
            förändringar som kan ge företagandet en ny blomstringstid låser
            fast arbetslösheten på dagens höga nivå. För att komma ur dödläget
            som regeringens oförmåga skapat föreslår vi moderater att en ny
            kommission tillsätts som likt Lindbeckkommissionen med friska
            ögon skall studera de frågor som vi i dag diskuterar. Uppgiften
            skall vara att kartlägga de hinder som sätter käppar i hjulen
            för företagande, arbete och välfärd. Vi behöver alla i vårt land
            hjälpas åt för att göra Sverige till en blomstrande trädgård.
          </note>
          <note>
            Herr talman! Jag avstår från att framställa yrkanden och avslutar
            med att önska Bo Bernhardsson lycka och välgång i sitt fortsatta
            värv som chefredaktör för Aftonbladet, där han förhoppningsvis
            kommer att skriva vänliga ledarsidor om Moderata samlingspartiet.
          </note>
          <note>
            Anf. 157 Tredje vice talman CHRISTER
          </note>
          <note>
            EIREFELT (fp)
          </note>
          <note>
            Herr talman!
          </note>
          <note>
            Höjda arbetsgivaravgifter
          </note>
          <note>
            Avskaffad kvittningsrätt
          </note>
          <note>
            Höjd marginalskatt
          </note>
          <note>
            Återinförd dubbelbeskattning
          </note>
          <note>
            Nya momsregler som kostar företagen 8
          </note>
          <note>
            miljarder nästa år
          </note>
          <note>
            Återgång till den gamla krångliga arbetsrätten
          </note>
          <note>
            Detta är en del av den meritlista som regeringen har hunnit skaffa
            sig sedan den tillträdde.
          </note>
          <note>
            Det är en anmärkningsvärd förteckning, om man skall uttrycka
            sig försiktigt och hövligt så här före jul.
          </note>
          <note>
            Att det är absolut nödvändigt att få till stånd investeringar
            som ger jobb är inte precis det första man kommer att tänka på
            när man ser denna förteckning.
          </note>
          <note>
            Men det finns fler logiska kullerbyttor. I propositionen redovisas
            ett slags plattform för regeringens politik gentemot företagen.
          </note>
          <note>
            "Näringspolitiken skall bidra till ett gott företagsklimat",
            står det på första raden. "Den ekonomiska politiken bör i möjligaste
            mån präglas av stabilitet när det gäller företagandets villkor",
            kan också läsas i propositionen. "Förändringar skall vara långsiktigt
            hållbara", står det vidare.
          </note>
          <note>
            Sätt dessa vackra ord i relation till de faktiska åtgärderna
            som har gjort det dyrare att anställa. Det har inneburit att det
            blir mindre över för den som satsar, utvecklar och tar personliga
            ekonomiska risker. De har dessutom inneburit en återgång till
            en direkt jobbfientlig arbetsrätt.
          </note>
          <note>
            Det är inte konstigt att handlare Andersson, fabrikör Pettersson
            och datakonsult Lundström har litet svårt att se något samband
            mellan vad regeringen gör och vad man säger.
          </note>
          <note>
            Problemet för Socialdemokraterna men framför allt för de många
            arbetslösa, för företagen, konsumenterna och skattebetalarna är
            att det är ljusår mellan vad regeringens företrädare säger och
            den politik som man redan genomför.
          </note>
          <note>
            Det går inte att skapa tillväxt med hjälp av några tjusiga ordvändningar
            i en proposition. Det går inte heller att prata eller skriva fram
            investeringar och nyanställningar.
          </note>
          <note>
            Morgondagens entreprenör, den blivande företagaren, behöver ha
            tydliga och rejäla skäl för att låta sin affärsidé bli till ett
            nytt företag, med allt vad en sådan satsning innebär av risktagande,
            arbete, bekymmer och oro, kanske i stället för en trygg karriär
            i
          </note>
          <note>
            Ericsson och Astra.
          </note>
          <note>
            Redan etablerade småföretagare måste finna det meningsfullt att
            bygga ut verksamheten. Det skall vara mödan värt att ta ytterligare
            risker och större ansvar samt vara värt att acceptera mer arbete
            och större utsatthet.
          </note>
          <note>
            Det behövs ekonomiska incitament i stället för höjda marginalskatter
            och dubbelbeskattning.
          </note>
          <note>
            Det behövs stabilitet i regelverken i stället för plötsliga ändringar
            i momsbestämmelserna, som naturligtvis är till företagarnas nackdel.
          </note>
          <note>
            Det behövs garantier för att den avkastning som man räknar med
            i sin investeringskalkyl inte drastiskt skall försämras på grund
            av politiska beslut om t.ex.
          </note>
          <note>
            nya skatter när väl tillverkningen har kommit i gång.
          </note>
          <note>
            Det kanske viktigaste och uppenbarligen svåraste för
          </note>
          <note>
            Socialdemokraterna är att förstå hur människorna bakom verksamheten
            i ett litet företag känner och tänker. Skall jag ta risken att
            investera och bygga ut eller skall jag sitta nöjd? Skall jag sälja
            fabriken till investmentbolaget eller låta döttrarna ta över?
          </note>
          <note>
            Jag är rädd för att det är oförmågan att sätta sig in i småföretagarens
            vardag som gör att Socialdemokraterna så ofta kommer snett i sin
            småföretagarpolitik.
          </note>
          <note>
            I Folkpartiets reservationer utstakas en annan väg än den som
            regeringen är inne på. Den leder till fler och växande företag
            och därmed nya jobb.
          </note>
          <note>
            Många av våra förslag handlar om skattepolitik, t.ex. sänkta
            marginalskatter - en återgång till principen om hälften kvar för
            att stimulera företagaren att satsa. Vi anser att slopad dubbelbeskattning
            i praktiken är en straffskatt på nya jobb. Frågan har diskuterats
            tidigare i dag, men den är ett nödvändigt inslag också i en näringspolitisk
            debatt.
          </note>
          <note>
            Vidare föreslår vi förändringar i arbetsrätten i syfte att underlätta
            för nya jobb. Vi pekar i vår motion på behovet av effektivare
            konkurrens och på vad som måste ske för att åstadkomma den, dvs.
            avreglering och minskade subventioner bl.a.
          </note>
          <note>
            Brister finns i både privat och offentlig verksamhet. Mångfald
            är nyckelordet! Om den som tillhandahåller en vara eller en tjänst
            är för dyr eller ger dålig service skall det finnas möjlighet
            för kunden att vända sig till en annan leverantör.
          </note>
          <note>
            Kravet på en effektiv konkurrens och mångfald i näringsliv och
            offentlig service är ytterligare skäl för att föra en politik
            som dels leder till nyföretagande och dels gör att mindre företag
            kan växa och matcha de större företagen, där det inte sällan finns
            just monopoltendenser.
          </note>
          <note>
            Men inget av detta går att åstadkomma med regeringens nuvarande
            politik. Tvärtom minskar nyföretagandet, arbetslösheten ligger
            kvar på en helt oacceptabel nivå och på vissa viktiga områden
            är konkurrensen svag.
          </note>
          <note>
            Herr talman! Politik för företagande och jobb är inte Socialdemokraternas
            bästa gren.
          </note>
          <note type="speaker">
            Anf. 158 GÖRAN HÄGGLUND (kds)
          </note>
          <note>
            Herr talman! Möjligen kan man förvånas över att en så tunn och
            innehållslös proposition kan tilldra sig ett så oerhört stort
            intresse. Kanske kommer den att svara för den längsta debatten
            under den här hösten.
          </note>
          <note>
            Avsikten med mitt inlägg är att belysa kristdemokraternas hållning
            i de frågor som berör näringsutskottets verksamhetsområde i betänkandet
            med anledning av tillväxtpropositionen. Som tidigare talare har
            uttalat innehåller den inte mycket av förslag från regeringens
            håll att diskutera. Snarare har debatten kommit att handla om
            de förslag som oppositionen anser att regeringen borde haft med
            i betänkandet.
          </note>
          <note>
            När vi i oppositionen gång på gång sedan 1994 års val har presenterat
            våra förslag för att minska arbetslösheten och för att få fart
            på den ekonomiska tillväxten har förslagen avvisats med hänvisning
            till tillväxtpropositionen. Alla besparingar som har skett när
            det gäller barnbidrag, a-kassa, sjukförsäkringar osv.
          </note>
          <note>
            skulle växlas in i en politik för nya jobb. Men alla förväntningar
            upplöstes nästan i intet den dag propositionen landade på riksdagens
            bord.
          </note>
          <note>
            Tillväxtpropositionen visade sig vara närmast innehållslös. De
            konkreta åtgärder som skulle kunna vända utvecklingen uteblir,
            trots regeringens misslyckande när det gäller arbetslösheten.
            Enligt de egna siffrorna i propositionen förväntar man sig från
            regeringshåll en arbetslöshet på över 10 % till 1900-talets slut.
          </note>
          <note>
            Det hade varit lättare att begripa varför socialdemokrater och
            centerpartister väljer att avslå alla förslag från oppositionen
            om vi hade s.k. full sysselsättning, men så är ju inte fallet
            i dag. Vi har tvärtom en mycket hög arbetslöshet. Därför är det
            svårt att förstå att alla konstruktiva förslag avvisas.
          </note>
          <note>
            Man kan verkligen inte säga att regeringen gjort tillräckligt
            för att få fart på tillväxten. Tvärtom har de s.k. återställarna
            försämrat landets möjligheter att få en bättre ekonomisk utvecklingskraft.
            Detta har flera tidigare talare påvisat.
          </note>
          <note>
            Regeringens förslag baserar sig också på en from förhoppning
            om att nya lågkonjunkturer inte väntar om hörnet. Det är en mycket
            riskabel politik, utan några som helst marginaler.
          </note>
          <note>
            Svensk ekonomi har under 25 års tid utvecklats sämre än genomsnittet
            för OECD-länderna. Det här måste vändas, inte minst för att fler
            människor skall få arbete. Det är väl uppenbart för de allra flesta
            att nya arbetstillfällen inte skapas genom direkta politiska beslut
            utan blir följden av det klimat som vi som politiker möjligen
            kan lyckas skapa, ett klimat som gör det möjligt för den enskilde
            medborgaren att säga att det är värt mödan att starta ett företag
            eller utveckla ett företag vidare. Det klimatet är vårt ansvar,
            och på det området tycker jag att regeringen har misslyckats.
          </note>
          <note>
            Socialdemokraterna har på olika sätt försökt känna av opinionen
            inom partiet. Det har visat sig att det inte fanns någon beredskap
            för att gå i den riktning som, tror jag, regeringens ledning egentligen
            ville gå i, utan man har tvingats stå på stället och marschera.
          </note>
          <note>
            Vi kristdemokrater deltog i sonderande samtal med Socialdemokraterna
            inför den här tillväxtpropositionen. Vi avbröt de diskussionerna,
            eftersom vi inte vill ta ansvar för en politik som vi anser leder
            fel och som inte löser de allvarliga problem som vi har att hantera.
            Enligt regeringens prognoser kommer, också med den här politiken,
            tillväxten att sjunka år efter år.
          </note>
          <note>
            Med anledning av näringsutskottets yttrande till finansutskottet
            finns några reservationer som vi är delaktiga i. Christer Eirefelt
            har tidigare redogjort för dem. Det handlar om företagandets villkor
            och vikten av stabila spelregler. Det är naturligtvis mycket viktigt
            för den som funderar på att starta ett företag eller som driver
            ett företag att man har ganska klara regler några år framåt -
            på den punkten finns mycket övrigt att önska. Den kritiken kan
            gälla alla regeringar, men som tidigare talare har belyst är den
            nuvarande regeringen förmodligen en av de största syndarna på
            det området.
          </note>
          <note>
            Vi har också som reservanter motsatt oss förslaget om en utökning
            av AP-fondernas placeringsrätt. Regeringen vill kunna placera
            ytterligare 10 miljarder kronor för att det skall bli möjligt
            att köpa delar i privata företag. Vi vill i stället satsa på en
            politik som stimulerar enskilt sparande i hushållen, så att man
            på det sättet får fram det nödvändiga riskvilliga kapitalet
          </note>
          <note>
            - att få fram detta kapital är alltså skälet bakom regeringens
            förslag.
          </note>
          <note>
            Reservationen handlar utöver detta om riskkapitalförsörjningen
            för småföretag, teknikspridning, konkurrens, avreglering och de
            statliga företagen. Jag avstår från att gå in ytterligare på detta.
          </note>
          <note>
            Jag tror att regeringen skulle kunna få ett brett stöd för en
            politik som är nödvändig för att åstadkomma en hög och beständig
            tillväxt, men man låter tillfälle efter tillfälle försvinna. Detta
            är naturligtvis ytterligt allvarligt, inte minst mot bakgrund
            av den höga arbetslösheten.
          </note>
          <note>
            Herr talman! Jag avstår från att yrka bifall till våra förslag,
            men jag står självfallet bakom alla de reservationer som kristdemokraterna
            har fogat till betänkandet.
          </note>
          <note>
            Jag vill slutligen också tacka Bo Bernhardsson, som kommer att
            lämna utskottet, för gott samarbete under den här tiden. Jag vill
            önska honom lycka till på det nya arbetet.
          </note>
          <note type="speaker">
            Anf. 159 BO BERNHARDSSON (s)
          </note>
          <note>
            Herr talman! Det sägs att historien upprepar sig, och det kan
            man väl säga också om de finans- och näringspolitiska debatterna
            och de argument som kommer till användning i de debatterna. Vi
            har under den här dagen redan flera gånger fått lyssna till teorin
            om hur de socialdemokratiska återställarna har försämrat näringsklimatet
            och hämmat tillväxten och utvecklingen i framför allt mindre och
            medelstora företag. Senast framfördes detta av Karin Falkmer,
          </note>
          <note>
            Christer Eirefelt och Göran Hägglund - men det var alltså inte
            första gången i dag, utan detta har sagts gång på gång i debatten.
          </note>
          <note>
            Då får väl också jag upprepa mig. Jag har sagt detta tidigare,
            i de debatter vi har haft i höst, och måste alltså säga det igen,
            även om jag inte har något större hopp om att moderater, kristdemokrater
            och folkpartister skall ta till sig budskapet.
          </note>
          <note>
            Det är naturligtvis viktigt för företagen, små som stora, med
            stabila spelregler, men stabila spelregler kan aldrig bygga på
            blockpolitik. Stabila spelregler kan aldrig baseras på att en
            sida med maktfullkomlig arrogans kör över den andra. Stabila spelregler
            kan aldrig bygga på att man som den förra regeringen och den dåvarande
            borgerliga riksdagsmajoriteten punkt för punkt effektuerade beställningslistor
            från SAF och samtidigt vägrade lyssna på fackföreningsrörelsens
            synpunkter.
          </note>
          <note>
            Det är i det perspektivet man skall se återställarna.
          </note>
          <note>
            Stabila spelregler måste bygga på blocköverskridandets princip
            och lösningar i vilka båda parterna på arbetsmarknaden är involverade
            och har kommit till tals. Egentligen är det ganska obegripligt
            att någon kan tro att stabilitet och stabila spelregler för näringslivet
            och i övrigt för medborgarna i samhället kan baseras på någon
            sorts ensidighet eller på hårdnackat blocktänkande.
          </note>
          <note>
            I det ljuset måste man se återställarna.
          </note>
          <note>
            Herr talman! Problemet med den tillväxtpolitik som främst Moderaterna
            representerar är att den i grunden baseras på ett antal myter.
            Jag vill påstå att det är myter. Det är myten om att anställningstrygghet
            hämmar företagande och tillväxt och att det följaktligen skulle
            vara en viktig ingrediens i tillväxtpolitiken att försämra anställningstryggheten.
          </note>
          <note>
            En annan myt är den allmänna uppfattningen att skattetrycket
            i Sverige - framför allt bolagsbeskattning och företagsbeskattning
            - i allmänhet skulle motverka tillväxt och nya jobb. Det är den
            andra myten. Det brukar då, bl.a. här i kammaren, framhållas -
            och det gjordes även här i debatten för en stund sedan - att företagsstrukturen
            i Sverige är annorlunda än den i andra industriländer, att vi
            har relativt många småföretag men att få människor är sysselsatta
            i medelstora företag därför att skattetrycket och arbetsrättsreglerna,
            eller vad det nu är, hindrar företagen från att växa. Detta är
            en myt.
          </note>
          <note>
            Jag vill i det sammanhanget rekommendera en skrift som NUTEK
            har givit ut och som heter
          </note>
          <note>
            "Småföretagen - Sveriges framtid?". Där kan man ta reda på fakta
            på de här områdena. I Sverige startas ungefär lika många nya företag
            per tusen invånare som i andra jämförbara industriländer. Det
            berömda timglaset som alla pratar om då man beskriver företagsstrukturen
            återfinns även i andra industriländer och ser då ut på samma sätt.
            Företagsstrukturen hänger i stället samman med den industriella
            utvecklingsnivån. Det är den slutsats man kan dra. Jag rekommenderar
            NUTEK:s skrift "Småföretagen - Sveriges framtid?".
          </note>
          <note>
            En framgångsrik näringspolitik kan inte baseras på de här myterna
            om skattetrycket och anställningstryggheten som en broms för utvecklingen.
            De viktiga, de centrala uppgifterna inom tillväxtpolitiken återfinns
            inte på de områdena. En annan sak är att det kan finnas andra
            skäl att förändra arbetsrättslagstiftningen för att förenkla för
            mindre företag, osv. Det kan också finnas skäl att se över skattesystemet
            för att se om det inom skattesystemet - det gäller alltså inte
            skattetrycket i sig - finns inslag som kan vara tillväxthämmande
            eller för att se om det går att genomföra förändringar av regler
            för att underlätta situationen för företagen på vissa områden.
          </note>
          <note>
            Men det är en annan historia. Det är ingen central uppgift i
            en tillväxtpolitik.
          </note>
          <note>
            Men socialdemokratin är alltså beredd att medverka till sådana
            förändringar av t.ex. skattesystemet, där man kan visa att det
            har negativa effekter eller där förändringarna kan underlätta
            för företagen. Riskkapitalavdraget är ett sådant exempel. Den
            utökade kvittningsrätten är ett annat område och utredningen om
            utdelningsskatten ett tredje.
          </note>
          <note>
            Herr talman! Tillväxtpolitikens viktigaste ingrediens vid sidan
            av de generella ekonomiska villkoren, låga räntor och stabila
            spelregler är en satsning på kompetenshöjning och förkovran i
            företagen. Sverige skall konkurrera med ökad kvalitet, ökat kunskapsinnehåll
            och ökad vidareförädling. Näringspolitiken måste vara vad jag
            skulle vilja kalla en offensiv innovationspolitik. I det sammanhanget
            är insatserna för att stödja teknikspridning, stöd till högteknologiska
            företag särskilt viktiga att betona.
          </note>
          <note>
            Vad det handlar om i det här perspektivet är inte minst att på
            ett bättre sätt koppla samman forskarsamhället och näringslivet,
            att påskynda steget från idé till tillämpning. Det handlar om
            att inrikta företagsstöden och den selektiva näringspolitik som
            vi måste ha på att främja just sådant nyföretagande och sådan
            företagsutveckling som innebär förkovran, produkt- och produktionsutveckling,
            att vi tar teknologiska språng. Det skall vara en näringspolitik
            som sätter förnyelsen av näringslivet främst.
          </note>
          <note>
            Grunden för en sådan politik har lagts genom budgetsaneringen,
            därför att man på det sättet tar ned räntorna och skapar ett allmänt
            bättre företagsklimat.
          </note>
          <note>
            Till det kommer sedan en rad förslag på den selektiva näringspolitikens
            område: insatser för att förbättra tillgången till riskkapital,
            teknikspridning, stöd till kvinnors företagande. Tillväxtpropositionen
            är ett ytterligare steg på den här vägen och fler följer. Målet
            är alltså en stark ekonomi, tillväxt och trygga jobb i en allt
            hårdare internationell konkurrens.
          </note>
          <note>
            Eftersom jag har fått en del välgångsönskningar skall jag ta
            detta tillfälle att tacka mina kolleger i näringsutskottet och
            i riksdagen i övrigt för gångna debatter och för fyra trivsamma,
            inspirerande och faktiskt mycket lärorika år.
          </note>
          <note>
            Anf. 160 KARIN FALKMER (m) replik
          </note>
          <note>
            Herr talman! Det är naturligtvis i Arbetet som jag förväntar
            mig vänliga ledare om moderaterna.
          </note>
          <note>
            Bo Bernhardsson har rätt i att historien upprepar sig i denna
            kammare. Men det beror ju på att felaktigheterna i politiken fortgår,
            att det inte finns kraft hos regeringen att ta itu med de strukturella
            förändringar som krävs.
          </note>
          <note>
            Vi behöver stabila spelregler, säger Bo Bernhardsson. Vi behöver
            stabila bra spelregler, vill jag hävda. Bo Bernhardsson gör som
            strutsen, dyker ned i sanden och säger att allt som moderaterna
            och andra säger här i kammaren är myter. Har Bo Bernhardsson träffat
            en småföretagare eller en entreprenör som håller på att starta
            sin verksamhet, som ser att verksamheten börjar gå bra och står
            inför vägvalet om han skall fortsätta att satsa och anställa?
            Har Bo Bernhardsson någonsin talat med en sådan person? Den frågan
            ställer jag mig.
          </note>
          <note>
            Det jag möter är att de mindre företagen i dag säger sig vara
            begränsade av hinder på två områden.
          </note>
          <note>
            Det ena är skatteområdet. Inte minst har vi nu senast momsförändringarna.
            Där innebar strutsmentaliteten att det inte gjordes någon förändring.
          </note>
          <note>
            Det andra är arbetsmarknadsreglerna. De försiktiga förändringar
            som den borgerliga regeringen gjorde, som nu har återställts,
            hade faktiskt den funktionen att de mindre företagen vågade anställa
            ungdomar och andra. De vågade ta den där chansen i den osäkra
            situationen där de inte visste riktigt om det skulle bära hela
            vägen ut.
          </note>
          <note>
            Så länge som inte socialdemokraterna lyssnar och tar huvudet
            ur sanden kommer den här frågan att diskuteras i kammaren.
          </note>
          <note>
            Anf. 161 BO BERNHARDSSON (s) replik
          </note>
          <note>
            Herr talman! Det sistnämnda är jag övertygad om, att frågan kommer
            att fortsätta att diskuteras.
          </note>
          <note>
            Det jag säger är inte att det inte kan finnas problem eller skäl
            att förändra arbetssätten. Det jag säger är inte att det inte
            finns skäl att fortlöpande se över skattesystemet i den mån det
            hindrar företagandet, verkar hämmande på visst företagande eller
            är krångligt. Det jag säger är att borgerligheten i stora delar
            hänger upp sin tillväxtpolitik på detta och gör detta till de
            stora insatserna för att skapa tillväxt i samhället. Det är det
            jag vänder mig emot. Det är detta man har att bidra med. Man skall
            försämra anställningstryggheten och man skall sänka skatterna,
            då blir det tillväxt. Detta är myter.
          </note>
          <note>
            Jag skall berätta om ett besök på SAF:s regionkontor i Malmö.
            SAF:s regionkontor redovisade en enkät som man hade gjort bland
            småföretagarna i området.
          </note>
          <note>
            Man hade tagit reda på de tio främsta problemen som företagarna
            hade. På denna tio-i-top-lista över företagarnas problem fanns
            icke arbetsrättslagstiftningen representerad. Så var det.
          </note>
          <note>
            Jag försäkrar Karin Falkmer att jag har träffat en hel del småföretagare
            under mina intressanta år i näringsutskottet. Men jag ljuger inte
            om jag nu säger att jag faktiskt inte mellan skål och vägg har
            träffat särskilt många företagare som har sagt att detta är ett
            jätteproblem. Det är min upplevelse. Däremot har
          </note>
          <note>
            SAF och Moderaterna alltid gjort det till ett jätteproblem. Det
            kan i sig vara ett problem. Man har skapat bilden hos en del småföretagare
            av att det inte går att avskeda folk och att det är krångligt.
            Det kan vara ett problem.
          </note>
          <note>
            Sedan kan det som sagt finnas andra skäl att se över arbetsrättslagstiftningen
            än för att skapa tillväxt, för på det området tror jag att det
            har en mycket marginell påverkan.
          </note>
          <note>
            Anf. 162 KARIN FALKMER (m) replik
          </note>
          <note>
            Herr talman! Ni som har följt den här långa debatten i kammaren
            i dag vet nog att Moderata samlingspartiet har många områden som
            vi vill förändra i det svenska samhället, och det skulle just
            främja tillväxten. Det vi diskuterar nu är det som mest handlar
            om näringsutskottets ämnesområde, och det är företagens villkor,
            som jag tycker att vi har ett särskilt ansvar för.
          </note>
          <note>
            Kompetens är oerhört viktigt. Men där kommer vi in på skolfrågorna,
            där det framför allt är viktigt att stimulera våra ungdomar att
            se det meningsfulla i att välja de långa krävande utbildningarna.
            Men det kommer säkert i en debatt strax efter vår.
          </note>
          <note>
            Bo Bernhardsson säger att det inte är särskilt många företagare
            som har sagt det som jag påstår. Det är i alla fall några uppenbarligen.
            Men det är väl också så, Bo Bernhardsson, att man vid olika besök
            tar till sig budskap som man tycker är bra. Dem lägger man här
            bak och kommer ihåg. Budskap som kanske inte stämmer med den inställning
            man själv har förtränger man.
          </note>
          <note>
            Jag har absolut den uppfattningen, och har fått den genom att
            besöka mindre företag, att just den förlängning av provanställningen
            som den borgerliga regeringen genomförde har inneburit att man
            har vågat anställa. Det fick jag bevis för hos mindre företag
            i Västmanland. Denna lilla förändring den återställdes.
          </note>
          <note>
            Jag tycker att det socialdemokraterna har gjort det här året
            är att utöva ett maktspråk. Man har över huvud taget haft något
            slags bokbålsmentalitet, -filosofi eller -strategi när det gällt
            allt vad den borgerliga regeringen rört vid och ändrat.
          </note>
          <note>
            Vad det handlar om är tydligen att komma bort från nuvarande
            läge och tillbaka till läget före 1991.
          </note>
          <note>
            Sedan kan man börja prata om var vi kanske behöver göra förändringar.
            Men då börjar man från ett sämre läge än man hade behövt.
          </note>
          <note>
            Anf. 163 BO BERNHARDSSON (s) replik
          </note>
          <note>
            Herr talman! Det är ganska uppseendeväckande att påstå att det
            är vi som utövat maktspråk genom att återställa arbetsrätten.
            Historien är faktiskt den att den förra regeringen, utan att ta
            hänsyn till fackets eller
          </note>
          <note>
            Socialdemokraternas synpunkter, genomförde den ena förändringen
            efter den andra - utan att alltså lyssna på någon annan part på
            arbetsmarknaden än SAF och utan att försöka få blocköverskridande
            lösningar.
          </note>
          <note>
            Detta är sanningen.
          </note>
          <note>
            Sedan har vi återställt, och nu jobbar Arbetsrättskommissionen,
            där parterna är företrädda, med de här frågorna - för att ta ett
            exempel. Vidare har vi träffat överenskommelser över blockgränserna
            bl.a.
          </note>
          <note>
            när det gäller skatter.
          </note>
          <note>
            Om vi skall tala om maktarrogans eller maktfullkomlighet tror
            jag att det inte kan riktas mot nuvarande regering och riksdagsmajoritet.
          </note>
          <note>
            Anf. 164 Tredje vice talman CHRISTER
          </note>
          <note>
            EIREFELT (fp) replik
          </note>
          <note>
            Herr talman! Först ett lycka till också från mig och från Folkpartiets
            grupp i näringsutskottet när det gäller det nya arbetet och tack
            för ett trivsamt samarbete,
          </note>
          <note>
            Bo Bernhardsson!
          </note>
          <note>
            Det finns säkert myter. Jag utesluter inte att det t.ex. finns
            en del sådana på arbetsrättens område. Det finns emellertid också
            fakta, exempelvis att andelen egenföretagare av den totala arbetskraften
            hela tiden minskar. Bland OECD-länderna uppvisar vi i Sverige
            i dag den lägsta siffran. Jag tror att det rör sig om
          </note>
          <note>
            7 %. Dessutom minskar nyföretagandet, och det är lika allvarligt
            - detta alltså i en situation med mycket hög arbetslöshet.
          </note>
          <note>
            Det är nog riktigt att det mesta har sagts. En hel del av det
            som är centralt för företagen är naturligtvis skattepolitiken,
            och den har ju tidigare diskuterats här.
          </note>
          <note>
            En annan central del är arbetsrättsfrågorna.
          </note>
          <note>
            Jag tänkte därför i stället ta fasta på det här med företagsklimat
            och stabila spelregler. Sådana kan skapas utan att man diskuterar
            frågan om blockpolitik eller inte blockpolitik genom att man söker
            finna ut vad företagen behöver. Det behövs nämligen goda kunskaper
            om företagens villkor.
          </note>
          <note>
            Vad är då ett gott företagsklimat? Jag tror att också de som
            inte har någon som helst erfarenhet av företagande och t.o.m.
            de som har ett slags ideologisk låsning och som tycker att alla
            företagare är bovar och banditer inser ekonomiska fakta: Företagaren
            måste ha en rimlig lön och företagsskatterna får inte vara sådana
            att de omöjliggör verksamhet.
          </note>
          <note>
            Jag tror att det svåra för Socialdemokraterna är en sak som inte
            direkt kan mätas i pengar, nämligen att sätta sig in i småföretagarens
            vardag. Jag är rädd att det är sådana brister som gör att vi får
            en så dålig regeringspolitik på detta område som den vi just nu
            har.
          </note>
          <note>
            Anf. 165 BO BERNHARDSSON (s) replik
          </note>
          <note>
            Herr talman! De siffror som Christer Eirefelt hänvisar till och
            som gäller företagsandelen skulle jag hemskt gärna vilja titta
            närmare på.
          </note>
          <note>
            Jag kan bara än en gång hänvisa till NUTEK:s skrift. Där gås
            de här frågorna igenom och jämförelser görs med andra industriländer
            när det gäller start av nyföretagande, nyföretagande per 1 000
            tusen invånare, det berömda timglaset osv. Vad man i
          </note>
          <note>
            NUTEK:s skrift kommer fram till är just att det inte finns något
            som är vetenskapligt belagt och som visar att vi skulle vara sämre
            eller att vi på ett avgörande sätt skulle avvika på de här områdena
            jämfört med andra industriländer i motsvarande situation, dvs.
            på samma utvecklingsnivå. Jag skulle, som sagt, vilja titta närmare
            på de siffror som nämnts.
          </note>
          <note>
            Man måste inte diskutera blockpolitiken när det gäller detta
            med stabila spelregler, sägs det här. Jo, det tror jag att man
            måste göra. För att få stabila spelregler för företagen och medborgarna,
            och sådana skall vi ha, kan vi inte ha samma situation som den
            vi haft under de senaste decennierna med blockpolitiken.
          </note>
          <note>
            Varje gång det blir regeringsskifte förändras villkoren. Jag
            tror faktiskt att det, om stabila spelregler önskas, är nödvändigt
            att ifrågasätta blockpolitiken och ensidigheten. Lösningarna skall
            vara stabila och de måste bygga dels på ett blocköverskridande,
            dels på att man lyssnar på de båda parter som finns företrädda
            på arbetsmarknaden. Jag tror faktiskt att det är nödvändigt.
          </note>
          <note>
            Anf. 166 Tredje vice talman CHRISTER
          </note>
          <note>
            EIREFELT (fp) replik
          </note>
          <note>
            Herr talman! Jo, det är viktigt att lyssna på båda parterna,
            men det måste då finnas en minsta gemensamma nämnare som är densamma
            oavsett sittande regering. Det måste finnas ett slags facit. Det
            är det som jag eftersträvar att hitta. Jag tror att man gör det
            dels genom kontakter, dels genom att skaffa sig goda kunskaper
            framför allt om hur det ser ut i de mindre och medelstora företagen.
          </note>
          <note>
            De siffror som jag nämnt kan naturligtvis redovisas. Jag har
            dem inte här. Vad jag sagt är alltså att andelen egenföretagare
            av den totala arbetskraften minskar. Jag vill minnas att den andelen
            har minskat i många år, men det blir ju inte mindre allvarligt
            för det. Att nyföretagandet minskar framgår av en alldeles ny
            utredning, så det kan jag också redovisa senare för
          </note>
          <note>
            Bo Bernhardsson.
          </note>
          <note>
            Det här är naturligtvis allvarligt av alla de skäl som vi varit
            inne på. Det gäller självklart arbetslöshetssiffrorna. Men det
            är också viktigt att se till att det hela tiden i botten finns
            en grogrund för att få till stånd nya och större företag. Det
            gäller ju också att få företagen att växa. Det gäller även konkurrensaspekten,
            t.ex. att vi får en mångfald i svenskt näringsliv.
          </note>
          <note>
            Vi måste alltså se till att det finns ett intresse för att utveckla
            en affärsidé och att de många duktiga killar och tjejer som i
            dag finns ute i näringslivet och som har en affärsidé vågar ta
            språnget ut i en ganska riskfylld och ofta väldigt arbetssam tillvaro.
          </note>
          <note>
            Anf. 167 BO BERHNARDSSON (s) replik
          </note>
          <note>
            Herr talman! Bortsett från nämnda siffror som jag inte är riktigt
            klar över kan jag i stort sett instämma i det sista som Christer
            Eirefelt sade. Där har vi alltså inte olika uppfattning.
          </note>
          <note type="speaker">
            Anf. 168 GÖRAN HÄGGLUND (kds)
          </note>
          <note>
            replik
          </note>
          <note>
            Herr talman! Bo Bernhardsson använder sig av en något säregen
            debatteknik. Han går emot snart sagt varje föreslagen förändring
            och anför de skäl som han anser talar för hans hållning. Så småningom
            säger han att en del kanske ändå behöver ändras, men inte just
            nu.
          </note>
          <note>
            Jag förstår att det är ganska knivigt för en socialdemokrat att
            på de här områdena företräda regeringen i riksdagen. Det som var
            fel i går kan ju vara rätt i morgon, och det som är rätt i dag
            kan vara fel i morgon. Där har man som socialdemokratisk företrädare,
            som sagt, en tuff uppgift här i riksdagen.
          </note>
          <note>
            Bo Bernhardsson vill gärna i sitt anförande få det hela att framstå
            så att de fyra partier som förra perioden bildade regering fungerade
            som ett slags beställningsautomat, där SAF stoppade in önskemål.
            Sedan effektuerade regeringen dessa önskemål. Men det var inte
            riktigt så. Tvärtom var det här resultatet av ganska mycket funderande
            över hur vi bäst får en effektivt fungerande ekonomi och hur vi
            skall kunna få ner arbetslösheten och helst eliminera den helt
            och hållet.
          </note>
          <note>
            Där finns det vissa punkter där vi inte är överens med regeringen
            om vilka åtgärder som är bäst när det gäller att få fram fler
            arbeten.
          </note>
          <note>
            Bo Bernhardsson går emot varje enskild åtgärd och säger att det
            inte är fråga om något som vänder utvecklingen. Det säger vi inte
            heller. Däremot säger vi att det finns många små men viktiga åtgärder
            som sammantaget kan ge det nya klimat där enskilda människor finner
            det mödan värt att starta eller att utveckla ett företag. Men
            Bo Bernhardsson går inte gärna in i en diskussion om det.
          </note>
          <note>
            Anf. 169 BO BERNHARDSSON (s) replik
          </note>
          <note>
            Herr talman! Jag skall försöka förtydliga vad jag sade, eftersom
            det verkade krångligt.
          </note>
          <note>
            Tillväxtpolitik och nyföretagande behövs. Teknologiutveckling
            och ökad konkurrenskraft i internationella sammanhang behövs också.
          </note>
          <note>
            Jag går emot att främst Moderaterna men delvis även kds hänger
            upp så mycket av sin tillväxtpolitik på att försämra anställningstrygghetslagstiftningen
            och göra ingrepp i arbetsrätten. Framför allt Moderaterna hänger
            upp sin tillväxtpolitik på att skattetrycket är högt, samtidigt
            som man själv medverkar till att driva upp utgiftstrycket till
            det högsta någonsin i industrivärlden. Man hänger upp sin tillväxtpolitik
            på den typen av åtgärder - skattesänkningar och arbetsrättsförsämringar.
          </note>
          <note>
            Däremot kan det finnas andra skäl, t.ex. att det är krångligt
            eller att det har blivit otidsenligt att förändra arbetsrätten.
            Det skall göras på ett sådant sätt att man lyssnar på båda parter
            på arbetsmarknaden. Det är inte den stora tillväxtpolitiken, utan
            det har i så fall relativt marginell betydelse på det området.
            Det är detta jag vill säga.
          </note>
          <note type="speaker">
            Anf. 170 GÖRAN HÄGGLUND (kds)
          </note>
          <note>
            replik
          </note>
          <note>
            Herr talman! När det gäller detta med stabila spelregler som
            Bo Bernhardsson gärna talar om är det bra.
          </note>
          <note>
            Han har dock till uppgift att försvara de återställare som har
            skett och de åter-återställare som allteftersom har gjorts. Det
            här är inte stabila spelregler. Kvittningsrätten upphävdes av
            Socialdemokraterna och återinfördes. På arbetsrättens område upphävde
            man de regler som infördes och tillsatte en utredning. Man upphävde
            beslutet om enkelbeskattning och tillsatte en utredning för att
            genomföra någon förändring av detta. Detta är inte stabila spelregler.
            Man hade möjligen kunnat låta de spelreglerna ligga kvar tills
            man hade något bättre att sätta i stället. Det hade naturligtvis
            varit en reträtt från de positioner som man målade in sig i under
            valrörelsen och tiden i opposition.
          </note>
          <note>
            Bo Bernhardsson kritiserar de som hänger upp sin tillväxtpolitik
            för mycket på skattetryck och reglerna på arbetsrättens område.
            Det är naturligtvis mycket lätt att ironisera över de punkter
            som regeringen presenterade i den här propositionen som handlar
            om motorfordonsskatt etc. Det var tio ganska intetsägande punkter
            som inte hade särdeles mycket med tillväxt att göra. Det hade
            naturligtvis varit önskvärt att den klarsyn som Bo Bernhardsson
            möjligen kan besitta skulle ha kunnat utmynna i konkreta förslag
            från regeringen.
          </note>
          <note>
            Anf. 171 BO BERNHARDSSON (s) replik
          </note>
          <note>
            Herr talman! Jag tycker att det var principiellt riktigt att
            göra återställarna mot bakgrund av det sätt på vilket åtgärderna
            hade genomförts. Man gjorde det utan att söka något sorts samförståndslösningar
            över blockgränserna och utan att lyssna på mer än en part på arbetsmarknaden.
            Det var faktiskt så - för att återgå till SAF:s beställningslistor
            - att såvitt jag minns berömde sig Per Westerberg i offentliga
            sammanhang över hur mycket av dessa beställningslistor som han
            hade effektuerat, så det var inte helt gripet ur luften.
          </note>
          <note>
            Jag tycker att det var principiellt rätt att återställa, eftersom
            åtgärderna hade genomförts som ett uttryck för ensidighet. Man
            brydde sig varken om vilken uppfattning socialdemokratin eller
            den andra parten på arbetsmarknaden hade.
          </note>
          <note>
            Efter återställarna kan vi börja om och diskutera stabila spelregler
            utifrån en ambition att skapa blocköverskridande lösningar och
            att lyssna på alla inblandade parter på arbetsmarknaden.
          </note>
          <note type="speaker">
            Anf. 172 KJELL ERICSSON (c)
          </note>
          <note>
            Herr talman! Det här betänkandet från finansutskottet har fått
            en övergripande roll. Innehållet berör också en rad andra olika
            politikerområden, därför är det bra att vi får en runda även här
            i näringsutskottet.
          </note>
          <note>
            Många av de frågor som behandlas i det här betänkandet berör
            i allra högsta grad det näringspolitiska området.
          </note>
          <note>
            Vi känner alla till vad som skedde under 1980-
          </note>
          <note>
            talet med dess kasino- och spekulationsekonomi. Det lönar sig
            bättre att tjäna pengar på pengar än att satsa på långsiktig näringsverksamhet.
            Det ledde också till en avgrund för svensk ekonomi.
          </note>
          <note>
            Tiden efter kraschen i svensk ekonomi har åtgått för att reparera
            skador från tidigare års många misstag i den ekonomiska politiken.
            Tiden har varit smärtsam både för företag och för den enskilde.
            Jag skall inte gå in ytterligare på historiebeskrivningen utan
            hoppar direkt till vårvintern 1995. Då var den svenska ekonomin
            i ordentlig gungning. Kronan sjönk och räntan började stiga till
            mycket höga höjder. För att få stabilitet i ekonomin ställde Centern
            upp på en omfattande sanering av svensk ekonomi. Det innebar både
            besparingar och stimulanser.
          </note>
          <note>
            Arbetet med denna sanering slogs fast i vårens kompletteringsproposition,
            där det också avviserades en rad åtgärder som var till gagn för
            svenskt näringsliv.
          </note>
          <note>
            I det här betänkandet betonas vikten av långsiktiga spelregler.
            Detta är bara att understryka. När företagen gör långsiktiga investeringar
            bör de också veta vilka spelregler som de har att rätta sig efter.
          </note>
          <note>
            Det finns en samsyn i näringsutskottet om att näringspolitiken
            måste också ses mot bakgrund av den ekonomiska politik som förs.
            Den måste innebära en stram finanspolitik för låga räntor och
            en låg inflation.
          </note>
          <note>
            En fortsatt sanering av statsfinanserna måste genomföras.
          </note>
          <note>
            När vi talar om förutsättningar för näringslivet, vill jag betona
            att befintliga företag bör ges möjligheter att växa och utvecklas.
            Vi har många bra företag som kan utvecklas om de rätta förutsättningarna
            ges.
          </note>
          <note>
            Det kan också ske avknoppningar ifrån de befintliga företagen.
            Självfallet måste vi också satsa offensivt på nyföretagande. Olika
            åtgärder som nu föreslås är till gagn både för befintliga företag
            och för nyföretagandet. Men det måste komma till ytterligare åtgärder
            längre fram, eftersom det här inte räcker.
          </note>
          <note>
            Jag vill beröra några av de förslag som aviserades redan i våras
            och som nu har lagts fram i olika propositioner.
          </note>
          <note>
            Riskkapitalavdraget är en åtgärd som vi från Centern tidigare
            har krävt, och nu införs den. Nu finns det förslag till ett sådant
            avdrag. De som satsar pengar i onoterade företag kan nu få dra
            100 000 kr på skatten.
          </note>
          <note>
            Det är en bra stimulans för småföretagen att stärka det egna
            kapitalet.
          </note>
          <note>
            Ett annat förslag som finns med är slopandet av dubbelbeskattningen.
            Det är förvisso bara en utredning, och jag beklagar att vi inte
            direkt kunde återinföra enkelbeskattningen. Men siktet är inställt
            på att enkelbeskattningen skall införas fr.o.m. 1998. Jag beklagar
            att dubbelbeskattningen över huvud taget slopades. Jag anser inte
            att det är rimligt att man skall betala skatt två gånger på avkastningen
            av aktier.
          </note>
          <note>
            Sparande i aktier är ett av viktigaste instrumenten för näringslivet
            att skaffa riskkapital. Men sparandet innebär också betydande
            risker för den som sparar.
          </note>
          <note>
            Att i detta läge ta ut dubbelbeskattning för sparande i aktier
            är helt fel. Sparar man t.ex. i riskfria statliga obligationer
            beskattas det bara en gång.
          </note>
          <note>
            En av återställarna från 1994 är kvittningsrätten.
          </note>
          <note>
            Jag tycker att det är glädjande att den återinförs.
          </note>
          <note>
            Möjligheten att kvitta underskott av näringsverksamhet mot inkomst
            av tjänst är ett gammalt bra sätt att finansiera starten av ett
            företag. De flesta småföretag startas i mindre skala, kanske på
            fritid eller deltid.
          </note>
          <note>
            Många vill så att säga känna sig för. Under de första åren är
            det också svårt att få någon lönsamhet i företaget. Då är kvittningsrätten
            ett bra och billigt sätt att klara finansieringen.
          </note>
          <note>
            I propositionen finns också en annan viktig fråga medtagen, nämligen
            arbetsrätten. Arbetsrätten är som jag sade tidigare anpassad till
            de stora företagen.
          </note>
          <note>
            Därför behövs en flexiblare arbetsrättslagstiftning som är anpassad
            till de små företagens villkor. Jag är också besviken över att
            den försiktiga reformeringen som skedde förra perioden har återställts.
            Nu gäller det att gå vidare. Jag hoppas också att kommissionen
            skall komma fram till bra förslag.
          </note>
          <note>
            När det gäller riskkapitalförsörjningen i övrigt har både Industrifonden
            och ALMI Företagspartner olika möjligheter att bidra med riskvilligt
            kapital. Jag tror också att det i framtiden är viktigt att man
            i stället för statliga lån och bidrag mera inriktar sig på att
            lämna garantier. Här finns också en utredning föreslagen om företagsgaranti.
          </note>
          <note>
            Betänkandet tar också upp frågan om kvinnligt företagande. Under
            den borgerliga regeringen infördes de särskilda kvinnolånen. Dessa
            lån har blivit en succé. De har nu överförts till ALMI Företagspartner
            för handläggning. I förslag avsätts nu också en särskild ram för
            att stödja kvinnligt företagande, och det tycker jag är bra.
          </note>
          <note>
            Betänkandet innehåller även ytterligare stimulanser för vindkraft
            och solenergi. Det är bra att det kommer till stånd, och det innebär
            säkerligen också nya arbetstillfällen.
          </note>
          <note>
            Fru talman! Jag vill också i korthet beröra de två motioner som
            jag lagt fram med anledning av denna proposition.
          </note>
          <note>
            Den första gäller försöket med en regional riskkapitalförsörjning.
            De pengar som satsas i aktier går i huvudsak över Stockholmsbörsen.
            En del av dessa medel och kanske också nya aktiesparare kan komma
            till om man gav möjlighet att stimulera till placering ute i olika
            regioner.
          </note>
          <note>
            Här har Aktiefrämjandet, banker, ALMI m.fl.
          </note>
          <note>
            förklarat sig intresserade av att starta ett försök i
          </note>
          <note>
            Västerbotten. Det finns också liknande intressen i
          </note>
          <note>
            Värmland.
          </note>
          <note>
            Motionen anses i betänkandet tillgodosedd, i och med att ett
            sådant arbete pågår i Näringsdepartementet, och jag får väl nöja
            mig med det svaret så länge.
          </note>
          <note>
            Jag hoppas bara att det här försöket kommer till stånd.
          </note>
          <note>
            Ett viktigt inslag i tillväxtpolitiken är en satsning på kompetensutveckling
            och teknikspridning. Behovet av kompetensutveckling är stort.
            Därför är det bra att nya platser och insatser för forskning och
            utveckling aviseras i propositionen.
          </note>
          <note>
            Jag vill också samtidigt beröra en av mina gamla käpphästar,
            nämligen forskning och utveckling för vår skogsnäring. Det är
            inte ofta vi debatterar de möjligheter som skogsnäringen ger oss.
            Det är egentligen ganska konstigt, då skogen är vår i särklass
            största inkomstkälla. Den har stor betydelse i skogsbruket, för
            sågverken, i pappers- och massaindustrin, för energiförsörjning
            och maskintillverkare m.fl. Den ger också väldigt många nya arbetstillfällen.
            Trots detta satsas det mycket litet samhällsmedel för att ytterligare
            förädla vårt gröna guld. Jag hoppas att de kommande forskningsinsatserna
            i högre grad riktar sig mot skogsnäringen.
          </note>
          <note>
            Sammanfattningsvis finns det, fru talman, viktiga förslag till
            åtgärder i detta betänkande, och ytterligare åtgärder aviseras.
            Det kommer också att behövas fler åtgärder för att vi skall få
            ett gynnsamt klimat för näringsverksamhet i detta land. Det är
            också det som är det viktigaste för att vi skall få nya arbetstillfällen
            och därmed en tryggad välfärd.
          </note>
          <note>
            Jag yrkar bifall till utskottets hemställan.
          </note>
          <note>
            Jag vill också instämma i kören av lyckönskningar till Bo Bernhardsson,
            till hans nya arbete, och jag vill tacka för ett trivsamt samarbete.
          </note>
          <note>
            Jag vill också tillönska alla en god jul och ett gott nytt år.
          </note>
          <note type="speaker">
            Anf. 173 EVA GOËS (mp)
          </note>
          <note>
            Fru talman! Detta betänkande heter En politik för arbete, trygghet
            och utveckling. Miljöpartiet anser att det övergripande målet
            för samhället måste vara en långsiktigt hållbar utveckling. Detta
            skiljer sig från de traditionella målen om ekonomisk tillväxt,
            eftersom vi miljöpartister vill bygga på kvalitativa, kulturella
            och andliga värden, inte kvantitativa, där solidaritet med kommande
            generationer, naturen, fattiga i världen, sjuka, handikappade,
            äldre och barn ligger oss varmast om hjärtat. "Small is beautiful",
            som Schumacher sade. Ta t.ex. den lille trädgårdsmästarens trädgård,
            som är ett under av effektivitet och skönhet -
          </note>
          <note>
            apropå Karin Falkmers symbolspråk.
          </note>
          <note>
            Näringslivet skall leda till kretslopp, gynna en småskalig och
            decentraliserad samhällsstruktur, lokala och regionala försörjningssystem
            som minskar transportbehov och resursförbrukning, uppmuntra personligt
            engagemang och ansvarstagande. Det skall öka människors medinflytande
            och lokal självtillit.
          </note>
          <note>
            Att arbeta mindre och leva mer - det är en devis som jag hörde
            första gången 1983 av den alternativa ekonomen Kristian Venneröd
            från Norge. Hans tes borde alla i denna kammare kunna anamma.
            Varför producera mer och mer, arbeta mer och mer? Att dela på
            jobben och producera efter behov är nödvändigt för att Moder Jord
            skall kunna överleva.
          </note>
          <note>
            Strävan efter ekonomisk tillväxt, utan att ställa krav på tillväxtens
            innehåll, tenderar ofta att uppmuntra produktion av varor och
            tjänster som innebär slöseri med energi och andra naturresurser
            på fattiga folks och kommande generationers bekostnad, dvs.
          </note>
          <note>
            sådant som står i total motsättning till Riokonferensens krav.
          </note>
          <note>
            För att samhällsutvecklingen skall bli långsiktig och bärkraftig
            krävs att utvecklingen av teknik och näringsliv sker i samspel
            med naturens kretslopp, inom de ekologiska ramarna - annars försämras
            möjligheterna för mänskligt liv på vår jord. Vi människor kan
            inte skapa någon egentlig värdeökning genom vårt arbete om inte
            naturen kan bryta ned det som vi inte kan återanvända eller återvinna.
            Det behövs en helt ny världsbild! Och det har ungdomarna insett.
          </note>
          <note>
            Det behövs en världsbild där dessa kvaliteter står i centrum.
          </note>
          <note>
            En hållbar utveckling innebär en helt ny livsstil, med ökad livskvalitet.
            Det nu nämnda är Miljöpartiets syn på näringslivet i komprimerad
            version.
          </note>
          <note>
            I det betänkande som vi nu behandlar tycker jag mig skymta ett
            visst genombrott för en långsiktigt hållbar utveckling. Investeringsstöd
            går till sol och vind, gröna jobb skapas och en satsning på framtiden
            blir därmed verklighet. Dessa miljontals kronor måste omsättas
            i praktisk och konkret handling. Det är en försvinnande liten
            del, men ändå en början - en början på en expansiv näringsgren.
          </note>
          <note>
            Jag gläder mig också åt att småföretagens villkor har förbättrats
            genom t.ex. riskkapitalförsörjning och kvittning. Även nya ägarformer
            stimuleras, där lån till kvinnor som avser att starta kooperativa
            företag uppmärksammas.
          </note>
          <note>
            Vi i Miljöpartiet har en viss förkärlek till kooperativ, på grund
            av att dessa är mer demokratiska än andra ägarformer och lämpar
            sig mycket bra för kvinnor. Kvinnor går gärna ihop om projekt
            och satsar en mindre summa för att vara på den säkra sidan. Det
            är sällan kvinnliga företag går i konkurs. Kooperativa och medarbetarägda
            former har, som det visat sig, haft svårt att erhålla riskkapital.
            Medlemmarna är ofta vanliga löntagare utan kapital. De satsar
            dock sig själva. I dag finns inga speciella stödformer för dessa
            kooperativa entreprenörer. Vi vill se en större del av befolkningen
            ta del i nyföretagande, varför det är viktigt att etablera anpassade
            stöd, som näringsutskottet har markerat i sitt yttrande till betänkandet.
          </note>
          <note>
            Fru talman! Miljöpartiets ursprungliga förslag om s.k. närfonder
            har så gott som slagit igenom i det upplägg som ALMI fått. Verksamheten
            består av information, rådgivning och finansiering. Målgruppen
            av små och medelstora företag med färre än 200 anställda - med
            tyngdpunkt på färre än 50 anställda - är helt i vår smak. ALMI-koncernen
            skall arbeta med bl.a. riskfyllda lån, nyföretagarlån och företagarlån
            till kvinnor. Det är bra. Här vill jag dock betona att det är
            viktigt att lånen och stöden läggs upp så att det inte blir en
            onödig ekonomisk börda för den sökande, vilket ALMI själv har
            framhållit att det ofta blivit, främst för de små företagen. Upplägget
            behöver inte kosta så mycket som i dag, eftersom rutinen finns
            och administrationen absolut inte kostar så mycket som man tar
            ut i dag.
          </note>
          <note>
            Vi gröna anser att mentorskap och rådgivning är viktiga ingredienser
            vid startande av företag. Det gäller för ett ungt företag att
            hitta partner som kan komplettera den eldsjäl som har idén men
            som kanske saknar erfarenhet av bokföring, marknadsföring eller
            annat väsentligt för att få avsättning för produkten.
          </note>
          <note>
            Här kommer den viktiga resursen in, som pensionerade företagare,
            bankirer osv. De har kunskaper och erfarenheter som får dubbel
            effekt när de tillvaratas.
          </note>
          <note>
            De äldre kan fortsätta att överföra sina kunskaper och känna
            sig behövda, samtidigt som de yngre företagarna får en otroligt
            god hjälp.
          </note>
          <note>
            Nätverk i form av kompetenta rådgivare betyder alltmer inom samhället,
            så även inom småföretagens värld. Om detta nätverk kan stödja
            utvecklingen inom företaget utan kostnader, är det en ovärderlig
            resurs för företaget.
          </note>
          <note>
            Näringsutskottet vill framhålla vikten av att det skapas sunda
            och fasta spelregler för näringslivet. Det gäller t.ex. det allmänna
            regelverket för företagen, skattesystemet och energipolitiken,
            sägs det i utskottet.
          </note>
          <note>
            Vi i Miljöpartiet de gröna hävdar att den humanekologiska synen
            bör genomsyra näringspolitiken, där höga miljökrav blir en konkurrensfördel
            samt socialt och etiskt ansvar blir en marknadsfördel. Det gäller
            även energipolitiken. Vi vill ha spelregler som är ekologiskt
            hållbara, där miljö, hälsa och risker finns inbyggda i de ekonomiska
            kalkyler som presenteras i denna kammare såväl på energiområdet
            som på näringslivsområdet. Miljöpartiets förslag till skatteväxling
            utmynnar just i detta.
          </note>
          <note>
            Fru talman! På s. 85, bil. 9, del 2 i yttrandet till finansutskottet
            har Miljöpartiet och Vänsterpartiet en avvikande mening, där vi
            kräver en snabbare ändring av minerallagstiftningen. Avarter av
            den under den borgerliga regeringen tillkomna nya lagen om mineral
            har gjort att konkurrensen snarare kvävts än fått fritt spelrum.
          </note>
          <note>
            Under hösten 1994 har speciellt utländska diamantprospektörer
            visat stort intresse för Sverige och i synnerhet Norrland. De
            har sökt undersökningstillstånd på 55 % av Sveriges areal. Detta
            upplevs som ett enormt hot för de boende. Det upplevs som kolonialism.
            Ansökningarna blockerar totalt andra sökande. Bergsmästaren i
            norra distriktet har också påtalat bristen i rådande lag i en
            skrivelse till Näringsdepartementet, och Miljöpartiet instämmer
            i hans utlåtande.
          </note>
          <note>
            Diamantprospektörerna markerar revir, och detta uppmanar till
            öppet missbruk. Minerallagen är alldeles för löst utformad. Den
            har ingen övre gräns för tillståndsområdets storlek, och den tvingar
            inte heller prospektören att redovisa sina resultat från prospekteringsverksamheten,
            vilket sker på det internationella fältet. De svenska lagarna
            håller inte internationell standard. Vi har skrivit några förslag
            i den motion som väcktes under den allmänna motionstiden.
          </note>
          <note>
            Miljöpartiet de gröna anser att minerallagen bör ses över, och
            vi avvaktar regeringens nya lagförslag, som bör överensstämma
            med internationellt hårdare regler för att skydda Sverige från
            exploatering, i enlighet med vad jag nämnt.
          </note>
          <note>
            Fru talman! Det finns tillräckligt för varje människas behov
            men inte för hennes girighet, sade Gandhi.
          </note>
          <note>
            Vi politiker har ett stort ansvar för att jordens ändliga resurser
            inte överexploateras utan för att hitta redskap som minskar hoten
            mot denna planet. Det kommer generationer efter oss. Vi har världens
            chans att visa att vi vill investera i dem och inte inteckna deras
            framtid.
          </note>
          <note>
            Med detta ställer jag mig bakom betänkandet.
          </note>
          <note>
            Jag önskar också Bo Bernhardsson lycka till i hans nya arbete
            och nya värv, och jag vill tacka för ett gott samarbete.
          </note>
          <note type="speaker">
            Anf. 174 RUNE RYDÉN (m)
          </note>
          <note>
            Fru talman! Regeringen säger sig i den tillväxtproposition som
            vi just nu debatterar vilja satsa på kunskap som en motor i sin
            tillväxtstrategi. Den högre utbildningen skall byggas ut, står
            det, men det följs inte av reella och konkreta förslag. Inga siffror
            där, inte!
          </note>
          <note>
            Samtidigt aviseras en avveckling av mer tillfälliga och ofta
            konjunkturmotiverade utbildningserbjudanden.
          </note>
          <note>
            Naturligtvis välkomnar vi moderater regeringens synpunkter på
            kunskapernas betydelse för att Sverige framgångsrikt skall kunna
            möta den nya tidens krav.
          </note>
          <note>
            Tyvärr har regeringen under det senaste året gjort det svårt
            att uppfatta den insikten som gedigen. Försämring av villkoren
            för den högre utbildningen, den nästan besinningslösa kampen mot
            de fristående betydelsefulla forskningsstiftelser som inrättades
            1993
          </note>
          <note>
            och 1994 samt jakten på friskolorna vittnar inte om någon större
            förståelse för kunskapsutvecklingens besvärliga villkor.
          </note>
          <note>
            Utbyggnadsplanerna för den högre utbildningen i propositionen
            är uppenbart tillsnickrade utan hänsyn till kvalitetskraven. I
            dem framförs att expansionen skall ske med utgångspunkt från regionala
            hänsyn.
          </note>
          <note>
            Med kvaliteten underordnad regionalpolitiken blir utbildningssatsningarna
            mindre verkningsfulla. Det är min bestämda uppfattning.
          </note>
          <note>
            Beklagligtvis avstår regeringen helt och hållet från att diskutera
            vilka drivkrafter som behövs om utbildningssatsningarna verkligen
            skall bli effektiva i samhället. Helt kort kan sägas att regeringen
            saknar en genomtänkt uppfattning om hur den nödvändiga kunskapstillväxten
            skall kunna åstadkommas.
          </note>
          <note>
            Vi moderater anser att det behövs en strategi av ett mer gediget
            slag än regeringens för att vi långsiktigt skall kunna klara kompetensutmaningarna.
            Kunskapsutvecklingen måste göras till ett centralt element för
            Sveriges utveckling. Vi moderater har satt upp en strategi på
            10 punkter för att uppnå det. Bland de punkterna ingår ett nytt
            lönebildningssystem som tillåter en mer variabel lönesättning.
            Det måste helt enkelt löna sig bättre än för närvarande att skaffa
            en högre utbildning.
          </note>
          <note>
            En annan punkt är att undervisningen skall starta tidigt. Inte
            minst språkinlärningen behöver börja tidigt för att alla senare
            i livet skall kunna dra nytta av en internationaliserad arbetsmarknads
            alla möjligheter.
          </note>
          <note>
            Vidare behöver vi en skola i god konkurrens. Vi förespråkar ett
            nationellt skolpengssystem där staten ger resurser till skolor
            på lika villkor om de så är fria eller kommunala.
          </note>
          <note>
            Vi vill att utvecklingen skall vara flexibel och utvecklande,
            att lärarnas roll skall förändras och förbättras och att vi får
            en helt ny lärarutbildning.
          </note>
          <note>
            Viktigt är också att yrkesutbildningen kommer till stånd. Vi
            föreslår att 20 000 platser i eftergymnasial yrkesutbildning inrättas
            i samarbete med företagen.
          </note>
          <note>
            Utbildningen skall kunna ha en varierad form beroende på inriktningen
            och kombinera teoretisk vidareutbildning med avancerad yrkesutbildning.
          </note>
          <note>
            Men framför allt behöver Sverige fler människor med längre akademisk
            utbildning. Fru talman! Det räcker med att se på riksdagen.
          </note>
          <note>
            Inför ett mer konkret beslut om en fortsatt utbyggnad av den
            akademiska utbildningen måste de kvalitativa villkoren för en
            sådan utbyggnad analyseras bättre än för närvarande. Det gäller
            naturligtvis också var denna utbyggnad bör äga rum.
          </note>
          <note>
            Vi har angivit var det finns möjligheter, men också påtalat de
            brister som finns i regeringens förslag.
          </note>
          <note>
            Regeringen meddelade i propositionen att förutsättningarna för
            en högskola i Malmö skall utredas. Det var inte en fråga om det
            skulle bli en högskola utan hur den skulle komma till, enligt
            senare uttalanden.
          </note>
          <note>
            Vi moderater finner inte att förslaget är väl genomtänkt. Bara
            utredningstiden visar det. Klart inom kort, brukar man säga. Vad
            det inte den 1 mars? Hur skall det kunna ske på ett genomlysande
            och allsidigt sätt? Det övergår mitt förstånd.
          </note>
          <note>
            Intrycket är att regeringen har bestämt sig, och det innebär
            risker för kvaliteten både för den tänkta nya högskolan i Malmö
            och vid Lunds universitet.
          </note>
          <note>
            Vi förordar i stället en annan utveckling av den högre utbildningen
            och forskningen i Skåne. Lunds universitet borde, nu när man har
            bestämt sig för ett sammanhållet storuniversitet, ges möjlighet
            att utveckla såväl utbildning som forskning vid de fyra olika
            enheterna i Skåne, samtliga inom samma avstånd, eller kortare,
            från varandra som sträckan
          </note>
          <note>
            Stockholm-Uppsala. Jag tänker på Lund, Malmö,
          </note>
          <note>
            Helsingborg och Kristianstad, som ligger nära varandra och som
            bildar en enhet.
          </note>
          <note>
            Den kvalitetsgaranti som århundraden av uppbyggd erfarenhet ger
            skulle på så sätt kunna komma hela regionen till godo på ett positivt
            sätt. Enade vi stå, brukar man säga.
          </note>
          <note>
            Vi förordar också att ytterligare minst ett större lärosäte,
            gärna på det tekniska området, överförs från staten till en fristående
            stiftelse. Uppenbart är att
          </note>
          <note>
            Kungliga tekniska högskolan här i Stockholm skulle kunna vara
            lämplig för det.
          </note>
          <note>
            Fru talman! Det finns ytterligare punkter, som de om de individuella
            utbildningskontona och framtidsfonder liksom betydelsen av IT-utbildningen,
            som vi på den borgerliga sidan med undantag av Centern anser att
            majoriteten inte riktigt har förstått vikten av.
          </note>
          <note>
            Det tycker vi är mycket beklagligt, så viktigt som IT-
          </note>
          <note>
            kunskaper har blivit.
          </note>
          <note>
            Fru talman! För tids vinnande avstår jag nu ifrån att yrka bifall
            till våra reservationer, men det innebär inte att jag anser att
            de är mindre viktiga.
          </note>
          <note type="speaker">
            Anf. 175 MARGITTA EDGREN (fp)
          </note>
          <note>
            Fru talman! Det behövs förändringar på många nivåer. Folkpartiet
            ser med förväntan fram emot resultaten av alla de utredningar
            som nu arbetar - utredning om skolans inre arbete, gymnasieberedning,
            studiestödsutredning och utredning om lärarutbildningarna, inte
            minst.
          </note>
          <note>
            Vi behöver en bättre lärlingsutbildning, och det är viktigt att
            en större andel ungdomar får sina förstahandsval till gymnasieskolan
            tillgodosedda för att avhopp och behovet av särskilda gymnasiestudier
            skall minska.
          </note>
          <note>
            Vårt mål är att minst hälften av varje årskull ungdomar skall
            utbilda sig vidare genom universitetsstudier. För att nå dit krävs
            inte bara förändringar i utbildningsstrukturerna utan även att
            lönerna måste vara rimliga i förhållande till individens investering.
          </note>
          <note>
            Ökningen av omfånget av teknik och naturvetenskap, som utlovats,
            är bra. Vi accepterar den prioriteringen, men för landets identitet
            och sammanhållning långsiktigt är humanister, språkvetare och
            kulturarbetare lika viktiga.
          </note>
          <note>
            Det är också bra att regeringen nu inser att högre utbildning
            inte kan och inte skall användas som dragspel i arbetsmarknadspolitiken
            utan har ett värde i sig.
          </note>
          <note>
            Den bestående utökning som aviseras välkomnar vi.
          </note>
          <note>
            Molnet är bara att regeringen skriver att det skall ske i takt
            med att den kan finansieras. Vi menar att utökningen måste prioriteras
            finansiellt.
          </note>
          <note>
            Ett annat av våra mål är att lusten att lära skall planteras
            tidigt i åren. Då kan vi tala om ett livslångt lärande som ett
            praktiskt inslag i alla människors liv.
          </note>
          <note>
            En tioårig grundskola blir en bra grund, sexårsstart likaså.
            Men det måste genomföras på ett sätt som integrerar förskole-
            och grundskolepedagogik, för att lusten att lära skall stärkas
            från början.
          </note>
          <note>
            Hur detta livslånga lärande praktiskt skall organiseras och finansieras
            kommer vi att ha många diskussioner om. Det viktigaste är att
            människor förvärvar och får behålla lusten att lära och att de
            har en sund självkänsla, utvecklad genom skolåren, som säger:
          </note>
          <note>
            Jag duger till det.
          </note>
          <note>
            Borttagandet av barntillägget i svux och svuxa var helt fel i
            detta perspektiv. Komvux och andra vuxenutbildare har fått färre
            kvinnor i höstens utbildningar, vilket tyvärr är vad vi i Folkpartiet
            befarade. Låt det stödet återkomma. Det är läge för den nya folkskolan,
            en skola för folket och för ett livslångt lärande.
          </note>
          <note>
            Jag yrkar bifall till reservation 49.
          </note>
          <note>
            Högskolornas utveckling och kvalitet i utbildningar och forskning
            berör alla yrkesarbetande, barn, pensionärer, arbetsgivare och
            egenföretagare. Det är en framtidsfråga. Alla initiativ och förslag
            skall uppmuntras som bidrar till att skapa breda miljöer och mötesplatser
            för människor engagerade i utbildning.
          </note>
          <note>
            Alla högskolor har ett regionalt och ett nationellt ansvar. De
            inrättas inte för viss ort eller för viss bransch. I det regionala
            ansvaret ingår att sprida utbildningarna så, att de människor
            som har förutsättningar för högskolestudier kan bedriva sådana
            oberoende av de bor långt ifrån eller nära högskoleorten.
          </note>
          <note>
            Det finns många metoder, och fler kommer i takt med att informationstekniken
            utvecklas.
          </note>
          <note>
            Folkpartiet liberalerna är inte motståndare till att etablera
            nya högskolor om det finns behov av det i ett regionalt och nationellt
            perspektiv och det finns förutsättningar att det kan göras med
            bibehållen och ökad kvalitet. Vi deltog t.ex. som parti 1988/89
            i att inrätta högskolan i Fyrstad, Trollhättan-Uddevalla, mot
            den dåvarande regeringens önskan. Vi ansåg då att det fanns starka
            skäl för den etableringen.
          </note>
          <note>
            Nu har regeringen tillsatt en utredning som till mars månad skall
            utreda hur en ny högskola i Malmö skall etableras, inte om. Det
            kan finnas skäl ur strikt
          </note>
          <note>
            Malmöperspektiv. Men en högskola är inte en lokal angelägenhet.
            Vi menar att Lunds universitet har tagit sitt regionala ansvar
            på stort allvar, vilket tydligt markeras i strategiplanen.
          </note>
          <note>
            I Malmö finns redan 6 000 studenter i tandläkarhögskola, lärarhögskola,
            musik- och teaterhögskola, konsthögskola och högskoleutbildning
            till ingenjörer.
          </note>
          <note>
            Dessa högskolor har egna styrelser med egna rektorer.
          </note>
          <note>
            Men de ingår samtidigt i Lunds universitet med dess internationella
            goodwill och ämnesbredd, vilket ger studenter en mycket stor flexibilitet
            i valet av kurser och inrättningar.
          </note>
          <note>
            Skall riksdagen införliva dessa högskolor i Malmö i en ny högskola
            i Malmö menar vi att det krävs en bredare och djupare utredning
            om behoven i landet och behoven i Skåne. Inte minst behövs en
            analys av ungdomars behov av studier som inte tillgodoses i dag,
            dvs. en utredning som är baserad på mer material än en skrivelse
            från Malmö stad till regeringen. Vi har reserverat oss för en
            mer gedigen och förutsättningslös utredning. Jag yrkar bifall
            till reservation 59.
          </note>
          <note>
            Vi står självfallet bakom samtliga Folkpartireservationer. Men
            efter milda påtryckningar från kammarledningen har jag begränsat
            mig till yrka bifall till reservationerna 49 och 59.
          </note>
          <note>
            Anf. 176 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Herr talman! Jag såg med förväntan fram mot tilläggspropositionen,
            som jag trodde skulle ge klara besked om kraftfulla åtgärder för
            att främja tillväxt och sysselsättning. Tyvärr måste jag säga
            att jag blev besviken. Propositionen innehåller trots omfånget
            mycket få konkreta förslag. Inom utbildningsområdet redovisar
            visserligen regeringen vad man avser att göra under den återstående
            delen av mandatperioden, men utan att ange hur reformerna skall
            finansieras eller när de skall genomföras.
          </note>
          <note>
            Trots detta stöder Vänsterpartiet regeringens intentioner att
            genomföra en bred satsning på både högre utbildning och vuxenutbildning.
            Fler utbildningsplatser inom högskolan är en av många nödvändiga
            åtgärder för att på sikt lösa de strukturella problemen på arbetsmarknaden.
            Vänsterpartiet har också i tidigare motioner föreslagit att antalet
            permanenta utbildningsplatser byggs ut inom högskolan, särskilt
            inom naturvetenskap och teknik.
          </note>
          <note>
            För högskolorna är det viktigt att med förutsägbarhet så att
            kvaliteten säkras och planeringen inte blir ryckig. Vi har också
            tidigare markerat att vi vill att ökningen av antalet platser
            i huvudsak skall ske på de mindre och medelstora högskolorna.
            Vi anser dock att varken propositionen eller motionerna ger ett
            sådant underlag att riksdagen nu kan ta ställning till någon prioritering
            mellan olika universitet och högskolor.
          </note>
          <note>
            Eftersom vi har upplevt att viss oklarhet råder om hur pass bindande
            dagens beslut är, har vi i en reservation angett att vi anser
            att fördelningen av utbildningsplatser böra vara en öppen fråga
            tills dess att ett konkret förslag presenterats för riksdagen
            under våren. Det är också utbildningsutskottets ställningstagande,
            om vilket det råder full politisk enighet.
          </note>
          <note>
            Jag vill också i mitt anförande beröra folkbildningens ställning.
            Folkbildningens roll att ge både allmän medborgerlig bildning
            och en höjd utbildningsnivå är en mycket viktig tillgång. Jag
            ser folkbildningen som en motkraft mot uppkomsten av tvåtredjedelssamhället,
            där de av folkbildningen prioriterade grupperna hör till förlorarna.
            Jag tänker då på de kortutbildade, de handikappade och invandrarna.
          </note>
          <note>
            Den nödvändiga satsningen på högskolans område måste följas av
            mycket kraftfulla utbildningsinsatser för vuxna kortutbildade.
            I likhet med universiteten måste folkhögskolorna och komvux få
            fler fasta utbildningsplatser. Annars försvåras möjligheten både
            till att säkra kvaliteten, utveckla materiel och kontinuerligt
            fortbilda personal, och då speciellt lärarna.
          </note>
          <note>
            Nu säger regeringen i propositionen att utbildningsinsatser av
            konjunkturell grund inte skall göras efter vårterminen 1997. Jag
            hoppas att utbildningsministern verkligen beaktar folkbildningens
            potential när förslaget läggs fram om permanenta utbildningsplatser
            efter 1997. Inte minst folkbildningen har stått som framgångsrik
            anordnare av utbildning som staten köpt åt arbetslösa. När det
            gäller det närmaste läsåret råder det trots detta osäkerhet. Några
            nya medel har ännu inte anslagits.
          </note>
          <note>
            Det är mycket viktigt att regeringen lägger fram ett förslag
            om att anvisa medel till folkbildningen minst motsvarande vad
            som anvisats för de senaste åren redan i början av nästa år. Risken
            är annars att duktiga och kompetenta lärare måste varslas och
            lokaler sägas upp. Det är en hopplös situation om man verkligen
            vill verka för hög kvalitet och kontinuitet.
          </note>
          <note>
            Jag vill också peka på att en del folkhögskolor i likhet med
            komvux har kompetens för att utföra basårsutbildning. Även vissa
            av studieförbunden kan på samma sätt genomföra behörighets- och
            kompetensgivande utbildningar inom bl.a. det naturvetenskapliga
            området. Med detta yrkar jag bifall till Vänsterpartiets reservation
            nr 63 om folkbildning.
          </note>
          <note>
            Så några ord om kompetensutveckling. Jag anser att en av de stora
            fördelningspolitiska frågorna är just kompetensutveckling. Det
            är också enligt min mening viktigt att åtgärder vidtas som förebygger
            utslagning ur arbetslivet. Jag har här tidigare pläderat för att
            frågan om hur ansvaret och kostnaderna för nödvändig kompetensutveckling
            skall fördelas mellan individ, samhälle och arbetsgivare måste
            utredas närmare.
          </note>
          <note>
            Jag anser själv att arbetsgivarna måste ta ett större ansvar
            än hittills för de anställdas kompetensutveckling.
          </note>
          <note>
            Vi inom Vänsterpartiet anser att det skall gälla alla anställda.
            I dag omfattas enbart 30 % av de anställda av olika personalutbildningsinsatser.
            Förändringstakten är ju mycket hög inom de flesta av arbetslivets
            sektorer. Ständig förnyelse och utveckling av nya kunskaper krävs
            av de anställda. Det är orimligt att anställda som en gång i tiden
            hade en utbildning som var adekvat för arbetet sorteras bort av
            arbetsgivarna efter ett antal år och kanske förpassas till arbetslöshet.
          </note>
          <note>
            Sedan får samhället gå in och betala kostnaderna för att individen
            skall få den utbildning som gör honom eller henne ännu mer attraktiv
            på arbetsmarknaden.
          </note>
          <note>
            För att möjliggöra kompetensutveckling för alla arbetstagare
            under hela yrkeslivet har Vänsterpartiet föreslagit en tänkbar
            modell som vi har valt att kalla för framtidsfonder. Konstruktionen
            av de här fonderna har Ingrid Burman tidigare redogjort för.
          </note>
          <note>
            Trots hög arbetslöshet sjunker antalet studerande med vuxenstudiestöd
            kraftigt. Detta trots att stora resurser satsats på att skapa
            nya utbildningsplatser inom komvux och folkhögskola. Denna för
            regeringen oväntade utveckling kommer att leda till att CSN
          </note>
          <note>
            lämnar tillbaka 750 miljoner kronor av medlen avsedda för särskilt
            vuxenstudiestöd för arbetslösa till statsmakten. Antalet studerande
            med svux har minskat med 13 %, och 28 % färre studerar med svuxa.
          </note>
          <note>
            Vänsterpartiet har gått ut och frågat komvux i drygt 30 kommuner
            om rekryteringen av elever förändrats hösten 1995 jämfört med
            tidigare år. Jag är medveten om att undersökningen inte är vetenskaplig
            i strikt mening, men liknande resultat gav också den enkät som
            Folkbildningsrådet gjort och som besvarats av 109 av landets folkhögskolor.
            Det visar sig, på samma sätt som det gjorde med komvux, att skolorna
            haft betydligt svårare att nu rekrytera gruppen äldre korttidsutbildade,
            och inom den gruppen framför allt kvinnor med barn. Det är ju
            faktiskt grupper som är högt prioriterade av samhället. Deras
            möjligheter att studera har alltså kraftigt beskurits.
          </note>
          <note>
            Jag vill avsluta med att instämma i en tidigare reservation som
            har nr 64. Det är en gemensam reservation från Folkpartiet, Vänsterpartiet
            och kds. För övrigt står jag givetvis bakom Vänsterpartiets samtliga
            reservationer men avstår på grund av den tidspress som kammaren
            befinner sig i från att yrka bifall till dessa.
          </note>
          <note type="speaker">
            Anf. 177 INGER DAVIDSON (kds)
          </note>
          <note>
            Fru talman! Regeringen talar på ett mycket positivt sätt om vikten
            av utbildning och forskning och behovet av en allmän kompetenshöjning
            för att Sverige skall utvecklas åt rätt håll. Det är en viktig
            insikt.
          </note>
          <note>
            Jag tror att vi alla i kammaren delar den. Men det räcker inte
            att tala om behovet utan att samtidigt konkretisera och staka
            ut vägen för att nå det här målet.
          </note>
          <note>
            Den stora svagheten med propositionen är att den delen saknas.
            Jag är ju inte den första som påtalar detta i dagens debatt.
          </note>
          <note>
            Vi människor är olika. Vi har olika förutsättningar och olika
            behov. Därför är grundförutsättningen för att lyckas med en allmän
            kompetenshöjning att hela utbildningsväsendet, från grundskolans
            lågstadium till högre utbildning, forskning och vuxenutbildning,
            präglas av flexibilitet, mångfald och valfrihet. Men regeringen
            går åt motsatt håll. Genom att man försämrar villkoren för de
            fristående skolorna finns det risk för att den positiva utveckling
            som är på gång, både inom den offentliga skolan och friskolorna,
            stryps.
          </note>
          <note>
            Vuxenutbildning på bred front är en annan grundbult om man vill
            få till stånd en tillväxtfrämjande kompetensutveckling hos arbetskraften.
            Nu har regeringen nyligen ryckt undan möjligheten till vuxenutbildning
            för en stor grupp vuxenstuderande genom att ta bort det särskilda
            barntillägget inom vuxenstudiestödet, svux och svuxa.
          </note>
          <note>
            Det här har skapat stor förvirring och ekonomisk osäkerhet hos
            studerande med försörjningsansvar, dvs. i praktiken ensamstående
            mammor. Många av dem har tvingats avsluta sina studier i förtid.
            Det är verkligen att tala med kluven tunga att påtala behovet
            av kompetenshöjning samtidigt som de praktiska möjligheterna att
            genomgå en utbildning försämras drastiskt för en grupp som verkligen
            skulle behöva den.
          </note>
          <note>
            Vi kristdemokrater har kämpat för att barntillägget skall vara
            kvar och också angett förslag till finansiering. Vi ser det som
            en fråga om jämställdhet, men också som ett viktigt led i en allmän
            kompetenshöjning som bidrar till välfärd för alla, och därmed
            betalar sig på sikt.
          </note>
          <note>
            Fru talman! Sverige har generellt sett en hög nivå på sin utbildning.
            Den måste vi slå vakt om. Därför är det viktigt att vi inte bara
            fastnar i kvantitativa termer när vi talar om att satsa mer på
            utbildning. Det handlar inte bara om att ett visst antal nya utbildningsplatser
            skall tillkomma. Vi måste också ta med kvalitativa aspekter. Hur
            blir innehållet i utbildningen? Hur ser tillgången på välutbildade
            lärare ut? Kan lokalerna svälja de nytillkomna eleverna?
          </note>
          <note>
            Om kvaliteten skall kunna bibehållas på en hög nivå får planeringen
            inte vara ryckig. En planmässig utbyggnad med ett fastställt antal
            nya utbildningsplatser per år är den enda realistiska vägen att
            gå. Bara då får utbildningsanordnarna möjlighet att planera en
            utbildning med hög och jämn kvalitet.
          </note>
          <note>
            Det här gäller inte minst de utbildningssatsningar som varit
            arbetsmarknadspolitiskt motiverade och som regeringen nu vill
            omvandla till mer permanenta lösningar. Inriktningen är bra, men
            komvux, de folkhögskolor, studieförbund och andra utbildningsanordnare
            som på kort varsel tidigare har ställt upp och tagit emot stora
            mängder elever som annars skulle ha gått arbetslösa måste få besked
            om vad som gäller de närmaste åren. Deras verksamhetsplanering
            påverkas i högsta grad av den nya inriktningen. Måste de vänta
            till budgetpropositionen i höst innan de får besked om vad som
            gäller?
          </note>
          <note>
            Att Sverige behöver många nya småföretagare om tillväxten skall
            bli den vi önskar påtalades under den föregående debattrundan
            här i kammaren. Det perspektivet saknas nästan genomgående i svensk
            utbildning. Alla elever utbildas för och förutsätts bli anställda
            i någon verksamhet. Entreprenörsandan uppmuntras mycket sällan.
          </note>
          <note>
            Vi kristdemokrater tycker att det är viktigt att skolan används
            som ett aktivt instrument för att stimulera unga människor att
            efter avslutade studier kunna och våga starta egna företag. Ytterligare
            ett nationellt program med speciell inriktning på företagande
            i gymnasieskolan och skräddarsydda utbildningar som stimulerar
            nyföretagande vid folkhögskolorna är ett par förslag som vi fört
            fram.
          </note>
          <note>
            På universitets- och högskolenivå behöver goda kontakter byggas
            upp med det lokala näringslivet. Då förmedlas på ett enkelt och
            tydligt sätt vilka behov som finns och vilken kompetens som efterfrågas
            samtidigt som näringslivet kan dra nytta av forskning och övrigt
            kunnande vid utbildningsanstalterna. Kontakten kan också i sig
            bli en stimulans till nyföretagande.
          </note>
          <note>
            Goda forskningsmiljöer är viktiga för att kunna behålla forsknings-
            och utvecklingsverksamhet i Sverige. Inom vissa områden finns
            det i dag en stor obalans mellan utbud och efterfrågan när det
            gäller grundutbildade och forskarutbildade från universitet och
            högskolor. För att tillgodose behovet av fler utbildningsplatser
            och därmed på sikt bevara och ytterligare skärpa vår internationella
            konkurrenskraft är det dags att påbörja planeringen av ytterligare
            ett universitet i Sverige.
          </note>
          <note>
            De ökade kraven på flexibilitet och fortlöpande kompetenshöjning
            som ställs inom det moderna arbetslivet kräver också ekonomiska
            resurser. Det är något som vi är överens om att Sverige har brist
            på i dag.
          </note>
          <note>
            Vi kristdemokrater vill därför öppna möjligheterna för individuella
            utbildningskonton. Tanken är att både anställda och arbetsgivare
            löpande skall avsätta pengar på kontona och ha rätt att göra skatteavdrag
            för det. Den anställde kan sedan vid olika tillfällen använda
            sig av pengarna på kontot för att finansiera hela eller en del
            av sin vidareutbildning. Med ett sådant system skulle utbildning
            bli en naturlig del av arbetslivet, och det livslånga lärandet
            skulle inte bara bli en vacker tanke som stupar på att varken
            staten, arbetsgivaren eller den anställde anser sig ha råd att
            stå för hela kostnaden.
          </note>
          <note>
            Regeringens förslag om att inleda försöksverksamhet med kvalificerad
            eftergymnasial yrkesutbildning är positivt. Men skrivningarna
            är alldeles för vaga. Det finns redan stor efterfrågan på en sådan
            utbildning. Frågan är utredd, och remissinstanserna är positiva.
            Vi kristdemokrater tycker att det är dags att inrätta en yrkeshögskola
            nu.
          </note>
          <note>
            Fru talman! Sammanfattningsvis ser vi utbildning och forskning
            som ett nyckelområde för att säkerställa en tillväxtfrämjande
            och bärkraftig utveckling. Vi har skrivit mer om det i vår motion.
            Vi har också ett antal reservationer som också jag avstår från
            att yrka bifall till på grund av tidsbrist. Men vi kommer givetvis
            att fortsätta att arbeta i den riktning som reservationerna anger.
          </note>
          <note type="speaker">
            Anf. 178 BENGT SILFVERSTRAND (s)
          </note>
          <note>
            Fru talman! Lars Tobisson hänvisade tidigare i dag till en OECD-rapport
            - till valda delar i den, vill jag tillägga, till sådant som passar
            moderaternas syfte att ständigt gnälla och uppträda som käringen
            mot strömmen. Jag skall hänvisa till en annan OECD-
          </note>
          <note>
            rapport, men jag gör det till rapporten i dess helhet.
          </note>
          <note>
            Titeln är på originalspråket Literacy, economy and society, och
            rapporten handlar om förmågan att förstå och tillämpa tryckt information
            i dagliga aktiviteter i hemmet, i skolan, på arbetsplatsen och
            i samhället i övrigt. Det är den första i en serie internationella
            studier som jämför den vuxna befolkningens läsförmåga, läsförståelse
            m.m.
          </note>
          <note>
            Sju länder deltar i denna undersökning, och Sverige står i särklass.
            32,5 % av befolkningen klarar de svåraste uppgifterna, som motsvarar
            högskoleprovets läsdel. Inget annat land kommer över 25 %. Också
            de lågutbildades förmåga skiljer sig markant till Sveriges fördel
            jämfört med övriga länder.
          </note>
          <note>
            Författarna till rapporten uttrycker förhoppningen att rapporten
            skall ge de nationella beslutsfattarna värdefulla insikter om
            betydelsen av utbildning och utveckling av mänskliga resurser.
            Undersökningen visar med all önskvärd tydlighet att Sverige lyckats
            med ambitionen att nå framgång vad gäller både bredd och kvalitet.
          </note>
          <note>
            Men vilken slutsats drar moderaterna och för all del också Folkpartiet,
            som tycks ha svårt att frigöra sig från den moderata inflytelsesfären
            på utbildningsområdet? Skall vi satsa på den elitskola som går
            som en blå tråd genom moderaternas partimotion? Eller skall vi
            fortsätta den satsning på ett livslångt lärande och en gemensam
            skola tillgänglig för alla som är ett av de viktigaste fundamenten
            i en politik för arbete, trygghet och utveckling?
          </note>
          <note>
            Propositionen är en strategiplan för ett nationellt kompetenslyft,
            för en satsning på utbildning och forskning. Under resten av mandatperioden
            kommer en rad konkreta förslag att föreläggas riksdagen. Jag förstår
            inte det tal om att propositionen är tunn som ni har upprepat
            hela dagen. Ni har fått klara besked, och det anges i flera fall
            också mycket konkret vad förslagen kommer att omfatta. Det handlar
            om allt från grundläggande utbildning till gymnasieskola och högre
            utbildning.
          </note>
          <note>
            Vi socialdemokrater kommer att fortsätta den utveckling mot större
            valfrihet och mångfald liksom den expansion av den högre utbildningen
            som inleddes av en socialdemokratisk regering. Men vi kommer att
            göra det ur ett perspektiv där de studerande sätts i centrum,
            ett perspektiv där rättssäkerhet och valfrihet vid antagning och
            resurstilldelning till studier sätts i förgrunden. I en sådan
            strävan ingår också att vinna demokratisk insyn över offentliga
            medel som låsts in i privata forskningsstiftelser.
          </note>
          <note>
            I detta sammanhang vill jag peka på en direkt felaktighet i den
            moderata partimotionen, där det på s.
          </note>
          <note>
            67 hävdas att den högre utbildningens villkor försämrats genom
            vad man kallar en besinningslös kamp och jakt mot fristående forskningsstiftelser
            och friskolor.
          </note>
          <note>
            Man skall vara varsam med orden, brukar moderaterna säga i andra
            sammanhang. Här har vi i dag hört om besinningslös kamp, om gräsklipparmentalitet
            och om bokbål. Har moderaterna alldeles tappat fattningen?
          </note>
          <note>
            Vad för det första gäller den högre utbildningen och forskningen
            får denna ett resurstillskott, om man räknar samman de totala
            anslag som lämnas via fakultetsanslag, forskningsråd och de privata
            forskningsstiftelser som tagit över offentliga pensionsmedel.
            Flera högskolor, bl.a. vårt stora sydliga universitet, går dessutom
            med stora överskott.
          </note>
          <note>
            Vad för det andra gäller friskolorna vill jag gärna bidra med
            en liten julklapp i form av ett citat hämtat ur den senaste boken
            av moderaternas store favoritförfattare, flitigt citerad av bl.a.
            partiledaren i exil,
          </note>
          <note>
            Carl Bildt. Så här skriver han, Kjell-Olof Feldt, i
          </note>
          <note>
            Rädda välfärdsstaten:
          </note>
          <note>
            "Vad jag talar om är således ett socialt, segregerat utbildningsväsende
            som redan från början sorterar
          </note>
          <note>
            ´vinnare´ och ´förlorare´ i arbetslivet. Givetvis finns det i
            ett socialt och ekonomiskt skiktat samhälle alltid tendenser till
            en segregerad skola. Men staten får inte förstärka denna tendens
            genom att tillåta eller t o m uppmuntra ett socialt urval som
            bygger på föräldrars betalningsvilja eller på de enskilda skolornas
            önskan att rekrytera ´bästa möjliga´ elevmaterial. Tyvärr är det
            vad som håller på att ske. Den borgerliga regeringens ambition
            är uppenbarligen att antalet privatskolor skall växa på den kommunala
            skolans bekostnad, gynnade av förmånliga bidrag och socialt ambitiösa
            föräldrars val. Jag ser det som en uppenbar risk att den senaste
            ´valfrihetsreformen´, där skolorna för sin ekonomi blir beroende
            av var föräldrarna placerar den s.k. skolpengen, ökar avståndet
            mellan ´bra´ och dåliga skolor. Och att urvalet av elever till
            dessa skolor får ett starkt samband med deras sociala förutsättningar
            i övrigt."
          </note>
          <note>
            Vad hela debatten om friskolorna ytterst handlar om är att vi
            socialdemokrater tilltror lokala beslutsfattare förmåga och omdöme
            att själva avgöra var knappa lokala resurser på skolans område
            ger det bästa utbytet och att dessa resurser tilldelas skolorna
            -
          </note>
          <note>
            kommunala eller fristående - på lika villkor efter deras faktiska
            resursbehov.
          </note>
          <note>
            I propositionen aviseras en rad förslag som alla är ägnade att
            låta utbildningspolitiken bli ett vassare vapen än någonsin i
            strävan efter ekonomisk tillväxt.
          </note>
          <note>
            Det handlar bl.a. om en fortsatt kraftfull utbyggnad av den högre
            utbildningen. Denna utbyggnad bör ske främst vid de mindre och
            medelstora högskolorna och med särskilda satsningar i Bergslagen,
            Sundsvall-
          </note>
          <note>
            Härnösand-Östersund, sydöstra Sverige och Malmö.
          </note>
          <note>
            Moderaterna ondgör sig i sin partimotion över dessa markeringar
            och säger att "när kvaliteten underordnas regionalpolitiken blir
            utbildningsinsatserna mindre verkningsfulla" och att tanken på
            en ny högskola i Malmö innebär en "stympning" av Lunds universitet.
            Återigen "nyanserade" uttryckssätt och ordval från moderaternas
            sida.
          </note>
          <note>
            Får jag då först ställa frågan vilka bevekelsegrunder som låg
            bakom moderaternas starka uppslutning och t.o.m. överbud i antal
            platser då riksdagen den 18
          </note>
          <note>
            maj i år tog beslut om ytterligare en högskola i Stockholm? Är
            riskerna för kvalitetsförsämringar större om högskolesatsningarna
            sker utanför Stockholmsområdet?
          </note>
          <note>
            En kommitté har redan tillsatts för att utreda hur en etablering
            av en ny högskola i Malmö skall genomföras. Bakgrunden är den
            strukturomvandling och kraftiga åderlåtning av näringslivet som
            rikets tredje stad upplevt under de senaste decennierna och den
            stora betydelse både för regionen och landet som den framtida
            utvecklingen i Malmö kommer att få. Tanken bakom förslaget är
            ingalunda att Malmö skall konkurrera med Lunds universitet. I
            stället skall utbildning och forskning i Malmö profileras mot
            näringslivet, naturvetenskap och teknik, medier, miljö, Europakunskap
            m.m.
          </note>
          <note>
            Talet om att stympa Lunds universitet vittnar därför mera om
            okunnighet från moderaternas sida, en okunnighet som möjligen
            kan vara betingad av att ingen av de moderata företrädarna fanns
            på plats då utredningsarbetet inleddes den 15 november.
          </note>
          <note>
            Fru talman! Jag yrkar bifall till finansutskottets hemställan
            på samtliga punkter.
          </note>
          <note>
            Anf. 179 RUNE RYDÉN (m) replik
          </note>
          <note>
            Fru talman! Man kan först till Bengt Silfverstrand ställa frågan:
            Varför ägna så mycket tid åt friskolorna, som inte behandlas i
            den här propositionen? Har
          </note>
          <note>
            Bengt Silfverstrand drabbats av sitt dåliga samvete eller av
            eftertankens kranka blekhet, eller vad är det fråga om?
          </note>
          <note>
            Jag vill också bara säga till Bengt Silfverstrand att ingen av
            friskolorna har varit överkompenserad, något som det verkade som
            om Bengt Silfverstrand ville ge intryck av.
          </note>
          <note>
            Vidare delar jag väl Bengt Silfverstrands allmänna glädje över
            att resultatet av undersökningen om läsförståelsen var så pass
            bra i Sverige. Det kan vi väl alla ta åt oss äran av, skulle jag
            tänka mig. Den svenska grundskolan har många fördelar, men ingenting
            är så bra att det inte kan bli bättre, och det är helt klart att
            det fortfarande finns en del i grundskolan som behöver ändras.
          </note>
          <note>
            Det som vi moderater eftersträvar är att man når upp till en
            kompetens som är nationellt slagkraftig, framför allt på vissa
            områden där man i dagsläget inte riktigt hänger med.
          </note>
          <note>
            Tyvärr ger den proposition som vi nu behandlar inte klara besked
            om vart regeringen egentligen syftar. Det finns inga besked om
            hur många platser den förespråkade utbyggnaden skall omfatta,
            var den skall ske osv.
          </note>
          <note>
            Låt mig nämna ett exempel, Bengt Silfverstrand.
          </note>
          <note>
            Det finns ingen uppgift om antalet doktorandtjänster inom det
            tekniska och naturvetenskapliga området, som man så vältaligt
            behandlar i propositionen.
          </note>
          <note>
            Det vore väldigt bra om Bengt Silfverstrand kunde ge bättre besked
            än vad som ges i propositionen på den här punkten.
          </note>
          <note>
            Vi har fått ett resurstillskott, det skall jag gärna erkänna.
            Det är bra. Men de nedskärningar som gjordes i fjol på högskoleområdet
            var inte bra, dem lider vi fortfarande av. Regeringen har säkert
            förstått att det var fel. Det är bra att man nu har ändrat sig.
            Men vad vi från oppositionens sida vill se är att de löften som
            är uttalade i propositionen konkretiseras innan vi blir nöjda.
            Tyvärr finns det väldigt litet av det i propositionstexten.
          </note>
          <note type="speaker">
            Anf. 180 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! När det gäller friskolorna skall jag återge kort
            vad som står i en motion från moderaterna.
          </note>
          <note>
            Där står det att det bedrivs en besinningslös kamp mot de fristående
            och betydelsefulla forskningsstiftelser som inrättades 1993 och
            1994 samt en jakt på friskolorna.
          </note>
          <note>
            Vad det handlar om, Rune Rydén, är att återgå till ett system
            där man på den lokala nivån, i närmiljön där man har den bästa
            överblicken och kunskaperna om förhållandena, skall avgöra hur
            och var resurserna skall fördelas på lika villkor - det uttrycket
            använde
          </note>
          <note>
            Rune Rydén tidigare.
          </note>
          <note>
            De klara beskeden finns på punkt efter punkt. Det nämns regioner,
            platser. Rune Rydén ondgör sig över att man satsar ytterligare
            i ett storstadsområde som ur många olika synvinklar är utarmat.
            Samtidigt bjöd hans parti t.o.m. över när det gällde en ny högskola
            i
          </note>
          <note>
            Stockholm. Det är alltså en motsägelse som Rune
          </note>
          <note>
            Rydén faktiskt närmare bör förklara.
          </note>
          <note>
            Låt mig avslutningsvis säga att det Rune Rydén säger om nedskärningarna
            är en myt. Lunds universitet, vars styrelse Rune Rydén tidigare
            har tillhört och där jag är ledamot, har en mycket stabil ekonomi.
            Nu gäller det att sprida ut resurserna och också satsa på annat.
            Då gäller det inte bara Malmöområdet, utan det gäller sydöstra
            Sverige, Bergslagen och södra Norrland.
          </note>
          <note>
            Sammantaget får forskningen nya friska miljoner som en följd
            av den avkastning på de privata forskningsstiftelserna, där man
            genom ett konstigt riksdagsbeslut såg till att låsa in pengarna.
            Men det innebär ändå att forskningen i Sverige får ett resurstillskott
            under de närmaste åren.
          </note>
          <note>
            Anf. 181 RUNE RYDÉN (m) replik
          </note>
          <note>
            Fru talman! Bengt Silfverstrand talade så väl om den besinningslösa
            kamp som förs mot friskolorna.
          </note>
          <note>
            Bengt Silfverstrand har ju varit en utomordentligt duktig banerförare
            i kampen mot friskolorna. Jag skall inte genera kammaren och Bengt
            Silfverstrand med att dra upp olika citat ur det han har presterat
            under åren. Vad Bengt Silfverstrand vill på det området är kammaren
            utomordentligt klar över.
          </note>
          <note>
            Bengt Silfverstrand talade också om att vi moderater ondgör oss
            över att det inte föreslås tillräckligt med satsningar i propositionen.
            Det är alldeles riktigt, det gör vi. Vad värre är, Bengt Silfverstrand,
            finns det inga siffror på var dessa satsningar skall göras, inga
            detaljerade planer på hur de skall läggas ut. Det tycker vi är
            beklagligt därför att högskolorna och universiteten måste på ett
            tidigt stadium veta hur man skall planera för utvecklingen. Det
            får man ingen vägledning för i propositionen. Man får antagligen
            vänta tills en proposition läggs fram nästa höst, och det är alldeles
            för sent.
          </note>
          <note>
            Bengt Silfverstrand säger att de nedskärningar som jag talade
            om är en myt. Det är de inte alls. De är i allra högsta grad reella
            för praktiskt taget alla högskolor och universitet. Jag tycker
            att Bengt Silfverstrand skall komma upp till bevis i det fallet.
            Att regeringen nu har insett att det var en felaktig politik och
            pytsar ut nya friska miljoner tycker vi självklart är bra. Vi
            hoppas bara att det konkretiseras bättre än vad som gjots i propositionen
            så att vi vet vad det rör sig om.
          </note>
          <note type="speaker">
            Anf. 182 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! Om jag är banerförare i kampen mot friskolor är jag
            i gott sällskap med en annan banerförare som Moderaterna tydligen
            hyser ett väldigt stort förtroende för i de flesta sammanhang,
            nämligen
          </note>
          <note>
            Kjell-Olof Feldt. I det här fallet är jag faktiskt inte otacksam
            för att vara i detta fina sällskap.
          </note>
          <note>
            Konkretiseringar efterlyser Rune Rydén. Om man drar upp en strategi
            för en satsning på forskning och högre utbildning som vi alla
            tycks vara överens om är viktig och sedan talar om på vilka områden
            denna satsning kommer att göras, sedan pekar ut konkret var geografiskt
            det kommer att göras, då tycker jag att man verkligen varit konkret.
            Men det förpliktar naturligtvis. Vi kommer att återkomma. Rune
            Rydén kommer att få svar på frågorna. Sannolikt kommer
          </note>
          <note>
            Moderaterna också då, när de inte längre har regeringsansvaret,
            att komma med överbud.
          </note>
          <note>
            Slutligen noterar jag, när det gäller den frenetiska kamp som
            Moderaterna på riksplanet inlett mot satsningar i Malmöområdet,
            att den skrivelse som man ironiserar över och som ingalunda var
            den första länken i kedjan - det finns tankar om detta i bl.a.
          </note>
          <note>
            Storstadsutredningen - är undertecknad av vice ordföranden i
            Malmö kommunstyrelse, partivän till Rune
          </note>
          <note>
            Rydén. Till yttermera visso har en annan partivän, som står ännu
            närmare för han finns någonstans i det här huset, Bertil Persson,
            motionerat om en ny högskola i Malmö. Tala om motsägelser, tala
            om bryderier! Moderaterna är ute efter att politisera den här
            frågan och än en gång skapa splittring i ett landskap där vi mer
            än någonsin behöver sammanhållning för att kunna tillgodogöra
            oss de nya satsningarna.
          </note>
          <note>
            Anf. 183 MARGITTA EDGREN (fp) replik
          </note>
          <note>
            Fru talman! Låt mig komplettera mitt anförande med att säga att
            det finns också en vårdhögskola i
          </note>
          <note>
            Malmö - jag råkade hoppa över det.
          </note>
          <note>
            Bengt Silfverstrand har inte bara i dag utan även tidigare talat
            om att expansionen av den högre utbildningen inleddes av en socialdemokratisk
            regering.
          </note>
          <note>
            Det var faktiskt inte så. Expansionen av den högre utbildningen
            inleddes våren 1991 av utbildningsutskottet i stor enighet genom
            att vi tog de initiativ som en socialdemokratisk regering inte
            hade gjort.
          </note>
          <note>
            Vad gäller friskolorna har vi inte, Bengt Silfverstrand, samma
            tilltro till lokala socialdemokratiska politiker som ni när det
            gäller att värna friskolorna, av erfarenhet. Vi är övertygade
            om att en schablon för skolpeng garanterar deras överlevnad bättre
            än att de utsätts för bedömningar hos olika kommuners olika politiska
            majoriteter.
          </note>
          <note>
            När det sedan gäller stiftelserna kan väl ändå
          </note>
          <note>
            Bengt Silfverstrand erkänna att oerhört mycket departementsenergi
            går åt att minimera deras betydelse. Det är väl tråkigt, det är
            en dålig användning av energi.
          </note>
          <note>
            Man hade kunnat behöva det till t.ex. att här presentera en strategi
            för användning av informationsteknik i utbildningarna.
          </note>
          <note>
            Till slut, fru talman, om etablering i Malmö. Kan inte Bengt
            Silfverstrand ändå erkänna att det har gått fort i svängarna?
            Var finns nytänkandet? Var finns studenternas behov av breda utbildningar
            när Lunds stora bredd utgör en avgörande tillgång? Var finns viljan
            att göra någonting nytt, någonting som inte finns någon annanstans?
            Var finns diskussionerna om
          </note>
          <note>
            Kristianstad och Helsingborg? Var finns idéerna om att med hjälp
            av IT göra något annorlunda i Sverige och i Malmö?
          </note>
          <note type="speaker">
            Anf. 184 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! Jag tycker att det är utomordentligt positivt om
            utbildningsutskottet lyckades skapa så stora satsningar på högskoleområdet
            under även en socialdemokratisk regering förutom borgerliga regeringar.
            Det var svårare, Margitta Edgren, på den tiden då ni satt ihop
            med Moderaterna att samarbeta i utbildningsutskottet. Jag vill
            inte ge Margitta Edgren huvudansvaret för det. Men ni är antagligen
            ganska starkt uppknutna till moderat utbildningspolitik och utbildningsfilosofi.
          </note>
          <note>
            Ytterligare en gång om friskolorna och schablonen: Det gäller
            att tillskjuta resurser på lika villkor.
          </note>
          <note>
            Det framgår alldeles klart och tydligt av Friskoleutredningen
            att det inte är fråga om att skära ned och försämra för de friskolor
            som uppfyller förpliktelserna. Men det finns anledning att syna
            friskolorna närmare i sömmen, för de är av litet olika karaktär.
          </note>
          <note>
            Kvalitetsskillnaderna är påtagliga. Vid den senaste utvärderingen
            visade sig 40 % av lärarna vara obehöriga. Det strider väl ändå
            mot de krav på kvalitet som
          </note>
          <note>
            Folkpartiet, Moderaterna och kds - ibland i alla fall -
          </note>
          <note>
            pläderar för.
          </note>
          <note>
            När det gäller Malmö vill jag slutligen säga att sätter man startpunkten
            vid att kommunstyrelsen, moderater och socialdemokrater, skriver
            brev till regeringen är det naturligtvis ett oerhört kort perspektiv.
            Men jag vill än en gång understryka att denna diskussion har pågått
            mycket länge. Den startade mer konkret, kan man säga, i Storstadsutredningen,
            där det visade sig finnas ett påtagligt behov av att i högre grad
            satsa på högre utbildning också i storstadsområdena, även om det
            fanns högskolor där tidigare, bl.a. i
          </note>
          <note>
            Stockholm. Det är märkligt att man inte skall kunna ha samma
            syn när vi nu diskuterar den här frågan.
          </note>
          <note>
            Sedan vill jag bara nämna för Margitta Edgren att det kommer
            att ske satsningar också i Kristianstad, och att Helsingborg nyligen
            har fått besked om en ny multimedielinje.
          </note>
          <note>
            Anf. 185 MARGITTA EDGREN (fp) replik
          </note>
          <note>
            Fru talman! Vad moderaterna och folkpartisterna före regeringsskiftet
            var överens om när det gällde utbildningspolitiken var att något
            måste hända - att hävda målstyrningen som princip, med alla de
            effekter som det förde med sig, att hävda kvalitet i utbildningen
            vid högskola som på alla andra nivåer, att hävda studenternas
            rätt att välja, att hävda sambandet mellan utbildning och forskning,
            att hävda ansvaret för distansutbildning och för regionens högskoleutbildning.
          </note>
          <note>
            Detta var vi överens om. De förslag som vi i enighet lade fram
            och drev igenom - ibland men inte alltid mot socialdemokraternas
            vilja - är, menar jag, fortfarande mycket bra och mycket relevanta.
          </note>
          <note>
            I samband med Trollhättan/Uddevallaetableringen 1989 - vi har
            ju möjlighet att plocka fram gamla debatter via Rixlex - var det
            enighet i utbildningsutskottet om utskottets skrivning: "Med hänsyn
            till att de begränsade resurserna för högskoleutbildning i landet
            inte kan splittras på alltför många högskoleenheter utan att utbildningskvaliteten
            kan komma att äventyras anser utskottet att riksdagen som sin
            mening bör ge regeringen till känna att ytterligare högskoleenheter
            av den karaktär, som den nu föreslagna nya högskoleenheten har,
            inte skall inrättas."
          </note>
          <note>
            Därför menar jag att det som nu skall inrättas måste vara av
            en annan karaktär, något nytt, något annorlunda som bara kommer
            att finnas i Malmö och som därigenom kan stärka Malmö som ort
            vid studenternas val.
          </note>
          <note type="speaker">
            Anf. 186 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! Det är utomordentligt bra att litet oftare understryka
            vad vi faktiskt är överens om, och det tycker jag att Margitta
            Edgren lyckades med i sin senaste replik.
          </note>
          <note>
            Det är viktigt att vi i allt väsentligt är överens om att den
            stora utbildningssatsning som har gjorts under
          </note>
          <note>
            90-talet är riktig. Det är den överpolitisering som i första
            hand Moderaterna har gjort sig skyldiga till när det gäller att
            välja vissa institutionella former som riksdagen inte har någon
            demokratisk insyn i som vi har reagerat mot.
          </note>
          <note>
            När det sedan gäller hur man skall fördela resurserna har Lunds
            universitet i flera sammanhang åberopat att man inte kan göra
            särskilt mycket mer i
          </note>
          <note>
            Lund, och det känner Margitta Edgren väl till. Alltså handlar
            det här om satsningar i Malmö och Helsingborg. Det sker sådana
            satsningar i Helsingborg.
          </note>
          <note>
            Det finns inte något sådant motsatsförhållande mellan de här
            högskoleorterna som ni nu försöker måla upp, utan det går att
            samverka. Det är riktigt att de inte skall konkurrera - det finns
            ingen anledning för Lund och Malmö att konkurrera, utan man skapar
            en egen profil i Malmö, gärna med teknisk inriktning, miljöinriktning,
            som man har pekat på i skrivelsen och i andra sammanhang. Men
            vi skall också konstatera att det finns en ganska bra stomme att
            bygga på.
          </note>
          <note>
            Det finns en lärarhögskola, det finns konst-, teateroch musikverksamheter
            - en konstverksamhet som skall byggas upp. Det har vi varit överens
            om. Det är en bra början, och det finns möjlighet att göra någonting
            konstruktivt i det här området, under förutsättning att man bortser
            från snäv partitaktik, som Moderaterna inte gärna vill. Var Folkpartiet
            står i den här frågan vet jag inte riktigt.
          </note>
          <note>
            Anf. 187 INGER DAVIDSON (kds) replik
          </note>
          <note>
            Fru talman! Livslångt lärande är en förutsättning för arbete,
            trygghet och utveckling, och vi vill sätta de studerande i centrum,
            sade Bengt Silfverstrand. Men ryckighet skapar ingen trygghet,
            Bengt Silfverstrand.
          </note>
          <note>
            Och det gör inte heller utfästelser som man inte lever upp till,
            t.ex. när det gäller jämställdhetspolitiken.
          </note>
          <note>
            Barntillägget i svux och svuxa är en väldigt liten besparing
            ur statens synvinkel, men den får oerhörda konsekvenser för dem
            som drabbas av den indragningen. Detta är en del av socialdemokraterna,
            och ganska högt uppsatta sådana, medvetna om. Mona
          </note>
          <note>
            Sahlin tillsatte någon liten grupp som skulle se över om man
            kunde få en ändring till stånd. Marita Ulvskog uttryckte förskräckelse
            när hon hörde vilket resultat den här besparingen hade fått under
            hösten.
          </note>
          <note>
            Berit Andnor har stått här i kammaren och sagt att det är ett
            misstag.
          </note>
          <note>
            Nu vill jag gärna veta: Kan vi vänta oss en förändring? Kommer
            man att återinföra barntillägget för att kvinnor som har barn
            och som har stort behov av vidareutbildning skall få möjlighet
            att få den?
          </note>
          <note>
            När det gäller friskolorna citerade Bengt Silfverstrand med vällust
            Kjell-Olof Feldt när han uttryckte oro för den segregering som
            blir en följd av att betalningsvilliga föräldrar väljer skola
            åt sina barn eller av att lärare väljer ut vissa elever som de
            vill jobba med.
          </note>
          <note>
            Den rädslan delar jag med Kjell-Olof Feldt. Det är just därför
            vi behöver andra regler för friskolorna, så att alla barn, även
            de som inte har betalningsvilliga föräldrar eller tillhör en grupp
            som lärare vill ha, skall kunna välja skola.
          </note>
          <note type="speaker">
            Anf. 188 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! Rättssäkerheten är viktig på alla områden. Inte minst
            viktigt är det att studenter kan komma in på olika utbildningsorter
            i Sverige när de har samma förutsättningar och att inte snävt
            formella meriter skall vara avgörande. Där har vissa högskolor
            missbrukat den nya friheten.
          </note>
          <note>
            Sedan skall jag gärna svara Inger Davidson klart och tydligt
            när det gäller de försämringar som har skett. Bakgrunden är ju
            att vi hade en regering i vilken Inger Davidsons parti ingick
            och som lyckades rasera statsfinanserna så till den milda grad
            att vi nu har varit tvungna att gå igenom ett stålbad och genomföra
            försämringar som tyvärr måste drabba alla.
          </note>
          <note>
            Men kds motsätter sig flera av de förändringar som gäller beskattning
            av de bättre ställda i samhället. Det är återigen en dubbelmoral,
            som kds har utvecklat till mästerskap under den tid partiet har
            tillhört Sveriges riksdag.
          </note>
          <note>
            Situationen för många vuxenstuderande är allvarlig, och här kommer
            mitt klara och raka besked: Jag har själv i många sammanhang när
            jag har besökt exempelvis komvux fått uppleva att den beskrivning
            som Inger Davidson gav i mångt och mycket är riktig.
          </note>
          <note>
            Därför måste vi göra något för att förbättra de elevernas situation.
            Vi har en studiestödsutredning som är väl medveten om den här
            problematiken och som kommer att lägga fram sina förslag på det
            här området någon gång i mars-april 1996.
          </note>
          <note>
            Anf. 189 INGER DAVIDSON (kds) replik
          </note>
          <note>
            Fru talman! Jag misstänkte nog att jag skulle få standardsvaret,
            nämligen den förra regeringens raserande av välfärden. Det är
            det svar man alltid får när man försöker förändra något av det
            som socialdemokraterna föreslår.
          </note>
          <note>
            Det lät litet annorlunda när vi under den förra regeringens tid
            föreslog besparingar och genomförde dem. Då sade socialdemokraterna
            nej till allting - då behövdes det inga besparingar; då var det
            bara illvilja från den borgerliga regeringen som gjorde att den
            ville spara.
          </note>
          <note>
            Studiestödsutredningen är nog bra, och det är bra att den är
            medveten om de här problemen, men jag tror knappast att de som
            redan har fått sluta sin utbildning eller som kommer att få sluta
            under vårterminen nöjer sig med det beskedet. Det har bl.a. förekommit
            någonting som har kallats svuxaupproret av mammor som har försökt
            att få en snabb ändring till stånd. De nöjer sig inte med att
            det finns en utredning som så småningom kommer att reda ut det
            här.
          </note>
          <note>
            Sedan fick jag inget vidare svar när det gällde min tolkning
            av Kjell-Olof Feldts oro. Jag tycker nämligen att vi tolkar honom
            helt olika, och jag vill gärna ha en kommentar till det.
          </note>
          <note type="speaker">
            Anf. 190 BENGT SILFVERSTRAND (s)
          </note>
          <note>
            replik
          </note>
          <note>
            Fru talman! Standardsvar är bra om de anknyter till den verklighet
            som faktiskt rådde och råder. Det är inte nog med att kds bidrog
            till raserandet av statsfinanserna som i mycket stor utsträckning
            berodde på att omvärlden inte hade något förtroende för den regering
            som Inger Davidson tillhörde.
          </note>
          <note>
            Dessutom spädde man på med ett ofinansierat vårdnadsbidrag som
            ytterligare urholkade statsfinanserna. Man måste faktiskt kunna
            se människor i ögonen även om man vet att de har bekymmer. Man
            bör inte negligera ett utredningsarbete på det sätt som
          </note>
          <note>
            Inger Davidson gör. Det finns inga ekonomiska förutsättningar
            att återställa på alla dessa områden där människor med all rätt
            kan känna sig besvikna därför att de har fått försämringar. Det
            är mycket märkligt att kds i andra sammanhang kritiserar s.k.
            återställare, men på en punkt där man tror att man kan inhämta
            kortsiktiga politiska poänger skall det omedelbart återställas.
            Det är mycket motsägelsefullt.
          </note>
          <note>
            Vi uppfattar det som en skiktning och segregering att flera friskolor
            bevisligen bara tar emot vissa elever. Det är en segregering att
            de har sämre lärarkapacitet och lärarbehörighet, och det är en
            segregering att ta ut avgifter. Detta är alltså realiteter. Jag
            har upplevt exempel bl.a. i min egen valkrets där man har dragit
            ned på verksamhet i den kommunala grannskapsskolan och ökat elevantalet
            bara för att få råd att ställa upp med en helt ny privat skola
            som kan hålla halva elevantalet och på så sätt upprätthålla en
            bättre kvalitet.
          </note>
          <note>
            Vad är detta, Inger Davidson, om inte segregering och uppdelning
            av människor efter plånboken?
          </note>
          <note>
            Anf. 191 MARIETTA DE POURBAIX-
          </note>
          <note>
            LUNDIN (m)
          </note>
          <note>
            Fru talman! Med tanke på denna långa dags färd mot natt och med
            tanke på att många kloka ord redan har sagts om vikten av kunskap
            och kompetens tänker jag utelämna stora delar av mitt anförande
            och fatta mig ganska kort. Men det finns naturligtvis en risk
            för att jag startar en regionalpolitisk debatt om var högskoleutbyggnad
            skall ske. Trots detta kommer jag att uppehålla mig vid Stockholmsregionen
            och Södertörn.
          </note>
          <note>
            Följande kan få utgöra en kort bakgrund till varför det behövs
            fler högskoleplatser i Stockholmsområdet.
          </note>
          <note>
            Andelen högskoleutbildade i arbetskraften i Stockholmsområdet
            är 50 % högre än riksgenomsnittet.
          </note>
          <note>
            Vidare är antalet sökande till universitet och högskolor i Stockholms
            län mycket stort, men andelen högskolenybörjare är lägre än riksgenomsnittet.
            Dessutom minskar antalet ungdomar under 1990-talet inte lika mycket
            i Stockholmsregionen som i resten av landet. Till detta kommer
            också en större andel invandrare som efterfrågar högre utbildning.
          </note>
          <note>
            När det gäller andelen av varje ungdomsgrupp som genomgår högre
            utbildning har Sverige halkat efter vid internationella jämförelser.
            Om det till utbildning i universitet och högskolor läggs annan
            eftergymnasial utbildning är det i Sverige ca 30 % som påbörjar
            någon form av eftergymnasial utbildning. I
          </note>
          <note>
            länder som USA och Canada når man 50-60 %.
          </note>
          <note>
            I flera Södertörnskommuner - kommuner i södra delen av Stockholms
            län - är det endast 20-22 % som går vidare från gymnasiet till
            någon form av högre utbildning, dvs. ca 10 % under riksgenomsnittet.
          </note>
          <note>
            Frans-Henrik Schartau, VD för Handelskammaren, skrev för två
            år sedan i Svenska Dagbladet under rubriken Södertörn - självklart
            val: "På Södertörn är problemet särskilt allvarligt. Där är andelen
            ungdomar som söker sig vidare till högre utbildning lika låg som
            i många glesbygdsregioner i Sverige."
          </note>
          <note>
            Hur rätt hade han inte då och hur rätt har han inte i dag?
          </note>
          <note>
            Det är naturligtvis många faktorer som spelar in varför en student
            väljer att studera vidare. Jag tänker inte här gå djupare in på
            detta, utan jag konstaterar att det är långsiktiga insatser som
            behövs. Men man skall vara medveten om att frukterna av dessa
            insatser inte kan skördas på många år.
          </note>
          <note>
            Jag tänker bara kort beröra tre faktorer.
          </note>
          <note>
            Medvetna tidiga insatser redan på grundskolenivå för att motivera
            och uppmuntra till högre studier kombinerat med ett samhällsklimat
            där det lönar sig att satsa på högre utbildning kanske är grunden
            för att man söker vidare.
          </note>
          <note>
            Vidare skall nog inte närheten och atmosfären av en högskola
            förringas för att en student skall ta steget fullt ut och påbörja
            högre studier.
          </note>
          <note>
            Redan i slutet av 80-talet visade en utredning begärd av regeringen
            att huvuddelen av högskoleplatserna på Södertörn skulle förläggas
            till Haninge. Beslutet blev universitetsutbildning på Södertörn
            med koncentration till Haninge men utan att riksdagen tog ställning
            till omfattningen.
          </note>
          <note>
            Ett antal Södertörnskommuner har i dag högskoleutbildning i varierande
            omfattning.
          </note>
          <note>
            Fru talman! Ett stort hopp tändes för flera Södertörnskommuner
            när den av den borgerliga regeringen med utbildningsminister Per
            Unckel i spetsen tillsatta kommittén för att utreda förutsättningar
            för en ny universitetsstruktur i södra Storstockholm i september
            1994 presenterade betänkandet SOU
          </note>
          <note>
            1994:127 Kronan, Spiran och Äpplet.
          </note>
          <note>
            Totalt skulle ca 11 000 högskoleplatser fördelas.
          </note>
          <note>
            Kronan skulle lokaliseras till Kvarnholmen-Nacka alternativt
            södra Hammarbyhamnen i Stockholm med humanistisk- samhällsvetenskaplig
            inriktning. Spiran skulle utgöras av Huddinge med medicinsk, bioteknisk
            m.m. inriktning. Äpplet skulle lokaliseras till
          </note>
          <note>
            Haninge och ha teknisk och ekonomisk inriktning.
          </note>
          <note>
            Dessa tre campus skulle utgöra ett nätverksuniversitet, ett morgondagens
            - 2000-talets - universitet med ett stort utnyttjande av informationsteknik,
            IT.
          </note>
          <note>
            I våras ändrades allt detta genom ett riksdagsbeslut, och i princip
            alla utbildningsplatser gick till
          </note>
          <note>
            Huddinge. Socialdemokraterna var tillbaka till storskaliga lösningar
            i form av stora mastodontkomplex i stället för att ta till vara
            dagens utveckling och bygga morgondagens universitet för 2000-talet,
            ett nätverksuniversitet. Då blev det i stället ett universitetsbyggande
            som hör hemma på 1600-talet.
          </note>
          <note>
            För Haninges del blev det bara den berömda tummen, om ens det,
            kvar i form av den tillsatta organisationskommittén. Jag citerar:
            "Särskilt bör beaktas att viss utbildning skall förläggas till
            Haninge."
          </note>
          <note>
            Såvitt jag har förstått förs det diskussioner mellan
          </note>
          <note>
            Haninge och Utbildningsdepartementet om fler högskoleplatser
            till Haninge.
          </note>
          <note>
            I den s.k. tillväxtpropositionen som vi i dag diskuterar finns
            det inte ett ord om utbyggnaden av den högre utbildningen i Stockholmsregionen,
            än mindre om Haninge. Det som omnämns är bl.a. Bergslagen,
          </note>
          <note>
            Malmö, södra Norrland och sydvästra Sverige.
          </note>
          <note>
            I motionerna Fi20 och Fi26 tas behovet av högre utbildning i
            Stockholmsregionen, Södertörn och Haninge upp. Utbildningsutskottet
            anser i sitt yttrande till finansutskottet att "riksdagen bör
            ta ställning till utbyggnaden av universitet och högskolor utifrån
            ett samlat förslag från regeringen". Detta är också förslaget
            i finansutskottets betänkande. Därmed avstyrker man dessa motioner.
          </note>
          <note>
            Vad innebär detta för Stockholmsregionen och möjligheterna att
            få fler högskoleplatser? Ja, fru talman, varför antogs inte ett
            mer samlat förslag för
          </note>
          <note>
            Stockholmsregionen i våras, eller var det det samlade förslaget
            för Stockholmsregionen som riksdagen antog i våras?
          </note>
          <note>
            Och efter att ha lyssnat till finansminister Göran
          </note>
          <note>
            Persson tidigare i dag är det tydligen så, dvs. att
          </note>
          <note>
            Stockholmsregionen blir utan tillskott av högskoleplatser. Detta
            är ännu ett exempel på ett Stockholmsfientligt förslag från regeringen.
          </note>
          <note>
            Fru talman! Varför, om nu diskussionen med Haninge är seriös,
            finns inte Stockholmsregionen och
          </note>
          <note>
            Haninge med i finansutskottets betänkande 1 En politik för arbete,
            trygghet och utveckling?
          </note>
          <note>
            Behandlingen av motionerna är tråkig, inte för mig som motionär
            men för studenterna i Stockholmsregionen i allmänhet och i Södertörn
            och Haninge i synnerhet. Men kanske skall skrivningen "att riksdagen
            bör ta ställning till utbyggnad av universitet och högskolor utifrån
            ett samlat förslag från regeringen"
          </note>
          <note>
            ses som hoppfullt.
          </note>
          <note type="speaker">
            Anf. 192 ISA HALVARSSON (fp)
          </note>
          <note>
            Fru talman! I propositionen En politik för arbete, trygghet och
            utveckling anger regeringen att man skall återkomma med förslag
            till utbyggnad av den eftergymnasiala utbildningen med särskild
            inriktning på naturvetenskapliga och tekniska utbildningar, bl.a.
            i
          </note>
          <note>
            Bergslagen. I propositionen namnges vissa högskolor men inte
            Karlstad högskola. Det är förvånande eftersom högskolan i Karlstad
            på ett förtjänstfullt sätt kan bidra till den regionala näringslivsutvecklingen,
            stötta mindre och medelstora företag och bidra till den allmänna
            kompetensutvecklingen i upptagningsområdet.
          </note>
          <note>
            På det ekonomisk-samhällsvetenskapliga området har under flera
            år utvecklats utbildningsprogram och kurser för att försöka stötta
            de små och medelstora företagen samt främja nyföretagande entreprenörskap
            och nyskapande. Högskolan i Karlstad ingår i den grupp av högskolor
            som omger Bergslagsområdet.
          </note>
          <note>
            Man har där sedan tidigare god erfarenhet av samarbete för utvecklingen
            av Bergslagen. Detta samarbete organiserades i slutet av 80-talet
            och i början av 90-
          </note>
          <note>
            talet under namnet Bergslagens samverkande högskolor.
          </note>
          <note>
            Högskolan i Karlstad arbetar efter ett långsiktigt utvecklingsprogram,
            där det övergripande målet är att år 2000 ha en funktion som motiverar
            benämningen
          </note>
          <note>
            Universitetet i Karlstad. Det innebär bl.a. att kvalitetsfrågorna
            sätts i centrum.
          </note>
          <note>
            Fru talman! När regeringen senare återkommer med förslag om utbyggnad
            av den högre utbildningen måste Karlstad högskola finnas med i
            förslaget samt också i riksdagens beslut.
          </note>
          <note type="speaker">
            Anf. 193 ULLA HOFFMANN (v)
          </note>
          <note>
            Fru talman! I direktivet till samtliga kommittéer och särskilda
            utredare, att redovisa jämställdhetspolitiska konsekvenser står:
            "De förslag som läggs fram av kommittéer och särskilda utredare
            skall alltid föregås av en analys och innehålla en redovisning
            av hur förslagen kan förväntas påverka, direkt eller indirekt,
            kvinnors respektive mäns villkor och därmed förutsättningarna
            för jämställdhet mellan könen.
          </note>
          <note>
            Det gäller bl a förslag som rör den ekonomiska politiken, sysselsättningen,
            förhållandena inom arbetslivet, den sociala välfärden inklusive
            hälso- och sjukvårdsområdet och utbildningen. De brister i jämställdhet
            mellan kvinnor och män som kan finnas på det aktuella området
            skall också redovisas, liksom en bedömning av hur eventuella hinder
            kan undanröjas."
          </note>
          <note>
            Vänsterpartiet har med anledning av tillväxtpropositionen motionerat,
            Fi49, om ett tillkännagivande vad gäller jämställdhetsdirektivet,
            eftersom samtliga områden som diskuteras i propositionen Arbete,
            trygghet och utveckling omfattas av jämställdhetsdirektivet.
          </note>
          <note>
            Jämställdhetsdirektivet är ett av de viktigaste som givits utredningar
            och kommittéer. Följs det i varenda utredning och kommitté har
            jämställdheten kommit en bra bit på vägen. Varje sittande och
            kommande utredning och kommitté bör därför få jämställdhetsdirektivet
            som ett tilläggsdirektiv. Vi anser också att jämställdhetsdirektivet
            bör utsträckas att gälla alla propositioner som lämnas.
          </note>
          <note>
            Men det tycker inte finansutskottet. I stället raljerar utskottet
            över svårigheterna att föra könsbaserad statistik vad gäller dubbelbeskattningsavtalet
            med
          </note>
          <note>
            Malta. En sådan redovisning skulle knappast ge detta avtal en
            mer allsidig belysning, än mindre bidra till att jämställdhetsarbetet
            förs framåt, säger utskottet.
          </note>
          <note>
            Denna skrivning i betänkandet kommer att gå till historien av
            många skäl, men kanske främst för att den visar på den okunskap
            som finns i ämnet.
          </note>
          <note>
            Det kanske inte finns något jämställdhetsperspektiv på dubbelbeskattningsavtal,
            vare sig det kommer från Malta eller något annat land. Men det
            kan inte finansutskottet veta, eftersom utskottet inte gjort någon
            sådan prövning. Och jag vill återigen citera direktivet: "Om kommittén
            eller utredaren bedömer att en analys och en redovisning ur jämställdhetsperspektiv
            inte kan göras på ett meningsfullt sätt till följd av bl.a. utredningsuppdragets
            eller ämnets karaktär, skall detta anges och särskilt motiveras."
          </note>
          <note>
            Detta gjorde Arbetstidskommittén i delbetänkandet om införlivandet
            av EU:s arbetstidsdirektiv. Därigenom har Arbetstidskommittén
            visat att man är medveten om att jämställdhetspolitiken är ett
            viktigt övergripande mål. Därmed har man också varit med om att
            föra jämställdhetsarbetet framåt.
          </note>
          <note>
            Fru talman! Direktivet innehåller en enda mening som visar att
            man är medveten om jämställdhetsmålet och att man anser att jämställdhet
            mellan kvinnor och män är viktigt och skall tas på allvar.
          </note>
          <note>
            Finansutskottet skriver också att det i den aktuella tillväxtpropositionen
            finns flera utförliga redovisningar av exempelvis fördelningen
            av kvinnor och män på arbetsmarknaden. Jag har därför gått igenom
            de avsnitt som behandlar arbetsmarknaden och funnit endast ett
            diagram, diagram 3.1. Det är uppdelat efter kön och visar sysselsättningsgraden
            för kvinnor respektive män under åren 1970-1994. Där går att utläsa
            att kvinnors sysselsättningsgrad sjunker mer än männens - en uppgift
            som borde lett till en problematisering och analys.
          </note>
          <note>
            I avsnittet om den samlade arbetsmarknadspolitiken redovisas
            sittande och kommande utredningar.
          </note>
          <note>
            Jag hoppas att regeringen kommer att se till att dessa utredningar
            följer jämställdhetsdirektivet. Om de inte gör det, fullföljer
            de inte sitt uppdrag.
          </note>
          <note>
            Fru talman! Jag har försökt att förhålla mig strikt och inte
            ge några partipolitiska slängar för att möjliggöra för världens
            mest jämställda riksdag att rösta för motion Fi49, som jag härmed
            yrkar bifall till.
          </note>
          <note>
            Motionen handlar endast om tillkännagivande av könsbaserad statistik,
            att vi skall följa det jämställdhetsdirektiv som getts till samtliga
            kommittéer och särskilda utredare om att redovisa jämställdhetspolitiska
            konsekvenser och att direktivet skall utvidgas till att även gälla
            kommande propositioner.
          </note>
          <note>
            Fru talman! Jag vill passa på att önska presidiet, riksdagskollegerna
            och all personal en god jul och ett gott nytt år.
          </note>
          <note>
            Detta är för mig den sista debatten före jul. Det är också den
            sista riksdagsdebatten som riksdagsstenograf Christina Nyman skriver
            ned. Hon kommer att vara tjänstledig för att pröva annat arbete.
            Jag vill å mina och Vänsterpartiets vägnar tacka Christina Nyman
            för alla fina protokoll, trots alla hummanden och stakanden från
            oss ledamöter. Vi önskar Christina lycka till!
          </note>
          <note>
            I detta anförande instämde Ingrid Burman, Britt-
          </note>
          <note>
            Marie Danestig-Olofsson, Charlotta L Bjälkebring,
          </note>
          <note>
            Johan Lönnroth och Bengt Hurtig (alla v).
          </note>
          <note>
            Beslut
          </note>
          <note>
            FiU1 En politik för arbete, trygghet och utveckling
          </note>
          <note>
            (prop. 1995/96:25)
          </note>
          <note>
            Mom. 2 (riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 2 (m, fp, kds)
          </note>
          <note>
            3. res. 3 (v)
          </note>
          <note>
            Förberedande votering:
          </note>
          <note>
            104 för res. 2
          </note>
          <note>
            19 för res. 3
          </note>
          <note>
            194 avstod
          </note>
          <note>
            32 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            192 för utskottet
          </note>
          <note>
            108 för res. 2
          </note>
          <note>
            18 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 25 c, 17 mp
          </note>
          <note>
            För res. 2: 73 m, 23 fp, 12 kds
          </note>
          <note>
            Avstod: 1 s, 17 v
          </note>
          <note>
            Frånvarande: 10 s, 7 m, 2 c, 3 fp, 5 v, 1 mp, 3 kds
          </note>
          <note>
            Mom. 6 (Riksbankens ställning)
          </note>
          <note>
            Proposition ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 10 (m, fp, kds)
          </note>
          <note>
            Votering:
          </note>
          <note>
            212 för utskottet
          </note>
          <note>
            110 för res. 10
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 25 c, 18 v, 17 mp
          </note>
          <note>
            För res. 10: 75 m, 23 fp, 12 kds
          </note>
          <note>
            Frånvarande: 9 s, 5 m, 2 c, 3 fp, 4 v, 1 mp, 3 kds
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 11 (v)
          </note>
          <note>
            Votering:
          </note>
          <note>
            193 för utskottet
          </note>
          <note>
            18 för res. 11
          </note>
          <note>
            107 avstod
          </note>
          <note>
            31 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 1 m, 24 c, 4 fp, 14 mp, 1 kds
          </note>
          <note>
            För res. 11: 18 v
          </note>
          <note>
            Avstod: 3 s, 74 m, 1 c, 17 fp, 1 mp, 11 kds
          </note>
          <note>
            Frånvarande: 9 s, 5 m, 2 c, 5 fp, 4 v, 3 mp, 3 kds
          </note>
          <note>
            Mom. 8 (inriktningen av skattepolitiken)
          </note>
          <note>
            1. utskottet
          </note>
          <note>
            2. res. 14 (fp)
          </note>
          <note>
            3. res. 16 (kds)
          </note>
          <note>
            Förberedande votering:
          </note>
          <note>
            23 för res. 14
          </note>
          <note>
            12 för res. 16
          </note>
          <note>
            286 avstod
          </note>
          <note>
            28 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            193 för utskottet
          </note>
          <note>
            23 för res. 14
          </note>
          <note>
            106 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 24 c, 17 mp
          </note>
          <note>
            För res. 14: 23 fp
          </note>
          <note>
            Avstod: 75 m, 1 c, 18 v, 12 kds
          </note>
          <note>
            Frånvarande: 9 s, 5 m, 2 c, 3 fp, 4 v, 1 mp, 3 kds
          </note>
          <note>
            Mom. 18 (arbetstidsfrågor)
          </note>
          <note>
            1. utskottet
          </note>
          <note>
            2. res. 39 (v)
          </note>
          <note>
            Votering:
          </note>
          <note>
            266 för utskottet
          </note>
          <note>
            18 för res. 39
          </note>
          <note>
            37 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 73 m, 23 c, 1 fp, 16 mp, 1 kds
          </note>
          <note>
            För res. 39: 18 v
          </note>
          <note>
            Avstod: 2 m, 2 c, 22 fp, 11 kds
          </note>
          <note>
            Frånvarande: 9 s, 5 m, 2 c, 3 fp, 4 v, 2 mp, 3 kds
          </note>
          <note>
            Mom. 19 (jämställdhetsfrågor)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 41 (fp)
          </note>
          <note>
            3. mot. Fi49 (v)
          </note>
          <note>
            Förberedande votering:
          </note>
          <note>
            22 för res. 41
          </note>
          <note>
            19 för mot.
          </note>
          <note>
            278 avstod
          </note>
          <note>
            30 frånvarande
          </note>
          <note>
            Kammaren biträdde res. 41.
          </note>
          <note>
            Huvudvotering:
          </note>
          <note>
            281 för utskottet
          </note>
          <note>
            23 för res. 41
          </note>
          <note>
            18 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 75 m, 25 c, 1 v, 17 mp, 11 kds
          </note>
          <note>
            För res. 41: 23 fp
          </note>
          <note>
            Avstod: 17 v, 1 kds
          </note>
          <note>
            Frånvarande: 9 s, 5 m, 2 c, 3 fp, 4 v, 1 mp, 3 kds
          </note>
          <note>
            Mom. 22 (skärpta villkor för rätt till arbetslöshetsersättning)
          </note>
          <note>
            1. utskottet
          </note>
          <note>
            2. res. 46 (v)
          </note>
          <note>
            Votering:
          </note>
          <note>
            229 för utskottet
          </note>
          <note>
            18 för res. 46
          </note>
          <note>
            73 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 1 m, 25 c, 23 fp, 17 mp, 12 kds
          </note>
          <note>
            För res. 46: 18 v
          </note>
          <note>
            Avstod: 73 m
          </note>
          <note>
            Frånvarande: 10 s, 6 m, 2 c, 3 fp, 4 v, 1 mp, 3 kds
          </note>
          <note>
            Mom. 26 (den övergripande utbildningsstrategin)
          </note>
          <note>
            1. utskottet
          </note>
          <note>
            2. res. 49 (m, fp, kds)
          </note>
          <note>
            Votering:
          </note>
          <note>
            197 för utskottet
          </note>
          <note>
            108 för res. 49
          </note>
          <note>
            14 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 25 c, 3 v, 17 mp
          </note>
          <note>
            För res. 49: 74 m, 22 fp, 12 kds
          </note>
          <note>
            Avstod: 14 v
          </note>
          <note>
            Frånvarande: 9 s, 6 m, 2 c, 4 fp, 5 v, 1 mp, 3 kds
          </note>
          <note>
            Mom. 32 (ny högskola i Malmö)
          </note>
          <note>
            1. utskottet
          </note>
          <note>
            2. res. 59 (fp, kds)
          </note>
          <note>
            Votering:
          </note>
          <note>
            211 för utskottet
          </note>
          <note>
            36 för res. 59
          </note>
          <note>
            75 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 24 c, 18 v, 17 mp
          </note>
          <note>
            För res. 59: 1 m, 23 fp, 12 kds
          </note>
          <note>
            Avstod: 74 m, 1 c
          </note>
          <note>
            Frånvarande: 9 s, 5 m, 2 c, 3 fp, 4 v, 1 mp, 3 kds
          </note>
          <note>
            Mom. 38 (folkbildning)
          </note>
          <note>
            1. utskottet
          </note>
          <note>
            2. res. 63 (v)
          </note>
          <note>
            Votering:
          </note>
          <note>
            303 för utskottet
          </note>
          <note>
            18 för res. 63
          </note>
          <note>
            1 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 74 m, 25 c, 23 fp, 17 mp, 12
          </note>
          <note>
            kds
          </note>
          <note>
            För res. 63: 18 v
          </note>
          <note>
            Avstod: 1 m
          </note>
          <note>
            Frånvarande: 9 s, 5 m, 2 c, 3 fp, 4 v, 1 mp, 3 kds
          </note>
          <note>
            Mom. 39 (barntillägget i svux och svuxa)
          </note>
          <note>
            1. utskottet
          </note>
          <note>
            2. res. 64 (fp, v, kds)
          </note>
          <note>
            Votering:
          </note>
          <note>
            265 för utskottet
          </note>
          <note>
            53 för res. 64
          </note>
          <note>
            1 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 74 m, 25 c, 14 mp
          </note>
          <note>
            För res. 64: 23 fp, 18 v, 12 kds
          </note>
          <note>
            Avstod: 1 mp
          </note>
          <note>
            Frånvarande: 9 s, 6 m, 2 c, 3 fp, 4 v, 3 mp, 3 kds
          </note>
          <note>
            Mom. 43 (AP-fondens placeringsrätt)
          </note>
          <note>
            1. utskottet
          </note>
          <note>
            2. res. 67 (m, fp, kds)
          </note>
          <note>
            Votering:
          </note>
          <note>
            211 för utskottet
          </note>
          <note>
            109 för res. 67
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 25 c, 17 v, 17 mp
          </note>
          <note>
            För res. 67: 74 m, 23 fp, 12 kds
          </note>
          <note>
            Frånvarande: 9 s, 6 m, 2 c, 3 fp, 5 v, 1 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av talmannen medgav kammaren att skatteutskottets
            betänkande SkU20, näringsutskottets betänkande NU13 och konstitutionsutskottets
            betänkande KU18 fick avgöras i ett sammanhang efter avslutad debatt.
          </note>
          <note>
            9 § Skattelättnad för riskkapital, m.m.
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU20
          </note>
          <note>
            Skattelättnad för riskkapital, m.m. (prop.
          </note>
          <note>
            1995/96:109)
          </note>
          <note type="speaker">
            Anf. 194 CARL FREDRIK GRAF (m)
          </note>
          <note>
            Herr talman! Företagens kapitalförsörjning och riskkapitalförsörjning
            är en fråga som ofta diskuteras och som har diskuterats en hel
            del även tidigare i dag i denna kammare. Tyvärr har emellertid
            förslagen lyst med sin frånvaro under den socialdemokratiska regeringen.
            Nu lägger den fram ett temporärt förslag som vi skall behandla.
            Jag vill först göra det allmänna uttalandet att förutsättningar
            för tillväxt i mindre och snabbväxande företag är beroende av
            ett skattesystem som präglas av låga skattesatser och en enhetlig
            och neutral behandling av olika inkomster. Mot den bakgrunden
            är det särskilt olyckligt att socialdemokraterna avskaffade den
            av den borgerliga införda enkelbeskattningen av företagen och
            dess ägare.
          </note>
          <note>
            Jag tror att om enkelbeskattningen hade fått finnas kvar hade
            den medfört att vi hade fått en fungerande kapitalmarknad. Det
            hade vuxit fram en miljö där det blivit naturligt för privatpersoner
            och företag att på ett frimodigare sätt och med högre riskbenägenhet
            placera kapital i nya projekt.
          </note>
          <note>
            De förslag regeringen nu har lagt fram och som utskottsmajoriteten
            ställer sig bakom är alltför begränsade både vad gäller belopp
            och tid. Det sägs att det är ett temporärt förslag och att det
            därför är begränsat. Denna uppläggning visar emellertid att regeringen
            ingenting har lärt av betydelsen av långsiktiga spelregler för
            näringslivet. I regel tar det längre tid än två år innan en investering
            av det slag vi nu talar om ger avkastning. Under den tiden kommer
            det att finnas ett återkommande behov av nytt kapital. I vårt
            förslag har vi därför yrkat på både högre belopp och längre tid.
            Det är avgörande förbättringar som i kombination med enkelbeskattning
            hade varit en bättre lösning för en fungerande kapitalmarknad
            för företagen.
          </note>
          <note>
            Vidare återkommer regeringen nu med förslag om återinförd kvittningsrätt
            för nystartade företag. Det är naturligtvis bra att det införs
            även om förslaget inte heller i denna del är tillräckligt. Riksdagen
            har redan en gång infört kvittningsrätt. Då tyckte socialdemokraterna
            inte om förslaget. När man sedan flyttade in i
          </note>
          <note>
            Rosenbad avskaffade man det direkt. Nu föreslår samma socialdemokrater
            ånyo kvittningsrätt. Det är inte konstigt att det inte går att
            spåra konsekvens och riktning i den socialdemokratiska politiken.
            Det hade varit logiskt att låta det tidigare systemet gälla även
            under 1995 och framåt.
          </note>
          <note>
            Det är beklagligt att regeringen i detta fall väljer en försiktig
            och passiv form. Vi vill gå längre och menar att det räcker med
            begränsningar som följer av att det skall vara nystartad aktiv
            näringsverksamhet och att reglerna skall gälla under de första
            fem åren.
          </note>
          <note>
            Skall vi verkligen få människor att satsa i företagande måste
            vi vara på det klara med att de stora satsningarna ofta ligger
            i initialskedet. Det förstår ej socialdemokraterna.
          </note>
          <note>
            När det gäller fåmansbolagsreglerna bör en reformering ha som
            utgångspunkt att enbart den inkomst som är att beteckna som arbete
            bör beskattas som arbetsinkomst. Övriga inkomster för fåmansföretagsdelägare
            bör i sin helhet betraktas som kapitalinkomst. Vi anser därför
            att regeringen bör återkomma med ett förslag till riksdagen i
            enlighet med detta.
          </note>
          <note>
            Avslutningsvis vill jag nämna något om att Socialdemokraterna
            underkänt förslaget från sin egen regering vad gäller reducerad
            avdragsrätt för måltidsutgifter i samband med representation.
            Regeringen har i samband med en begränsning av avdragsrätten föreslagit
            vissa förenklingar. Avdragsbeloppet knyts till basbeloppet, och
            några begränsningar i övrigt görs ej.
          </note>
          <note>
            Utskottsmajoriteten har emellertid valt en annan lösning och
            anger ett fast belopp, 180 kronor per person. Det leder till krångel
            varje gång som nödvändiga förändringar måste ske på grund av kostnadsökningar.
            Vi anser att man i denna del därför borde ha följt regeringens
            förslag.
          </note>
          <note>
            Fru talman! Med hänsyn till den begränsade tid som får anses
            stå till kammarens förfogande i kväll nöjer jag mig med detta
            kanske alltför förkortade inlägg. Det hade onekligen varit intressant
            att få möjlighet att under mindre tidspress få lägga ut texten
            i de viktiga frågorna om företagens riskkapitalförsörjning.
          </note>
          <note>
            Jag står bakom samtliga moderata reservationer men yrkar bifall
            endast till reservation nr 1.
          </note>
          <note type="speaker">
            Anf. 195 ISA HALVARSSON (fp)
          </note>
          <note>
            Fru talman! En kraftig expansion i näringslivet är nödvändig
            för att arbetslösheten skall minska. För detta krävs betydande
            nyetableringar och att befintliga företag växer. Miljön för företagande,
            för nyetableringar och för företagstillväxt måste vara gynnsam,
            mera gynnsam än den är i dag. Nystartade företag som vill växa
            utgör det långsiktiga tillväxtkapitalet för
          </note>
          <note>
            Sverige. Tyvärr ser verkligheten dyster ut i dag.
          </note>
          <note>
            Nyföretagarbarometern från Jobs and Society mäter det aktuella
            läget för nyföretagande i landet.
          </note>
          <note>
            Nyföretagarbarometern visar att antalet nyregistrerade företag
            fortsätter att minska jämfört med samma period föregående år.
            Minskningen beräknas bli hela
          </note>
          <note>
            15 % för 1995. Detta är en alarmerande utveckling.
          </note>
          <note>
            Ett vanligt klagomål från småföretagare är att de tvingas kämpa
            med mycket krångel och byråkrati som hämmar deras verksamhet.
            Ett av de regelsystem som är mest komplicerat och vars verkningar
            det är svårast att förutse är de särskilda skattereglerna för
            s.k. fåmansföretag. De har, som de flesta regler, tillkommit i
            ett gott syfte: att undvika att den lägre beskattningen av kapital
            skall kunna utnyttjas av enskilda ägare för att uppnå skattefördelar.
            Det är naturligtvis angeläget.
          </note>
          <note>
            Men även regler med goda syften kan ha negativa effekter på företagande
            och jobb.
          </note>
          <note>
            Reglerna har nu några år på nacken. Vi anser att det är dags
            att göra en principiell översyn av hela regelverket. Huvudmålet
            skall vara att förenkla hela fåmansföretagslagstiftningen liksom
            att sänka den faktiska skattebelastningen för dessa företag. Vid
            en sådan översyn bör bl.a. beräkningen av vad som är kapitalinkomst
            göras mera generös. De föreslagna reglerna för att undvika ett
            kringgående av 3:12-
          </note>
          <note>
            reglerna måste ges en utformning som är enklare än den i regeringens
            proposition.
          </note>
          <note>
            Reglerna för fåmansföretag skall så långt som möjligt vara desamma
            som för andra företag. Det är de inte i dag. Fåmansföretagsreglerna
            diskriminerar i dag ägare till mindre företag. Kapitalavkastning
            över en viss nivå beskattas som lön med högre skatt som följd.
            Summan av bolagsskatt och ägarens kapitalinkomstskatt är t.ex.
            2,5 gånger högre i Sverige än i
          </note>
          <note>
            Frankrike.
          </note>
          <note>
            En längre gående översyn av reglerna bör ske snarast möjligt.
            Det övergripande syftet med en sådan översyn skall alltså vara
            att undanröja den diskriminering som reglerna i många fall innebär
            för fåmansföretagen.
          </note>
          <note>
            Vi har tidigare föreslagit att riskkapitalavdrag införs och välkomnar
            att så nu sker, men det borde inte finnas en tidsbegränsning på
            två år. Dessutom bör avdraget också gälla för aktier som handlas
            på nya marknadsplatser för innovatörskapital.
          </note>
          <note>
            Riskkapitalförsörjningen till nya innovationsföretag har varit
            ett problem under en lång tid. Sedan förra året finns nu en marknadsplats
            för placeringar och handel i sådana företag, Innovationsmarknaden.
          </note>
          <note>
            Att åstadkomma sådana marknadsplatser är ett viktigt sätt att
            underlätta mötet mellan riskvilliga sparare och innovationsföretag,
            vilka befinner sig i ett tidigt stadium i sin utveckling. Vi menar
            att systemet med riskkapitalavdrag också bör omfatta aktier som
            handlas på marknadsplatser av detta slag.
          </note>
          <note>
            Vi befarar att regeringens förslag riskerar att strypa denna
            framväxande marknadsplats för mötet mellan riskvilliga sparare
            och innovationsföretag.
          </note>
          <note>
            Vi vill också ge uppskov med bolagsskatten för nystartade företag
            så länge pengarna inte tas ut. Nya snabbt växande företag avstår
            ofta från utdelningar och styrelsearvoden för att kunna satsa
            allt på snabb tillväxt. Likväl bromsas tillväxten ibland av stora
            skatteinbetalningar. Vi menar därför att man i sådana fall bör
            kunna ge uppskov med bolagsskatten så länge inte utdelningar sker.
            Det skulle underlätta situationen för denna typ av företag - vi
            måste få många sådana företag under de kommande åren.
          </note>
          <note>
            I detta betänkande behandlas också regeringens förslag att kostnader
            för vin och sprit skall få ingå i avdragsramen för representation.
            Det är ytterst förvånande att detta kommer som ett resultat av
            överenskommelsen mellan Socialdemokraterna och Centerpartiet i
            akt och mening att skapa riskkapital till företagare. Sociala
            och medicinska skäl talar emot att på skattebetalarnas bekostnad
            svara för företagens alkoholrepresentation. Behovet av ett alkoholfritt
            arbetsliv har vuxit sedan avdragsrätten för vin och sprit slopades
            1981. En införd avdragsrätt för vin och sprit ger helt fel signaler
            till företagen. Lagen bör i stället så strikt som möjligt inskärpa
            att alkohol och arbetsliv inte hör ihop.
          </note>
          <note>
            Fru talman! Jag står naturligtvis bakom alla reservationer i
            detta betänkande som jag undertecknat, men jag nöjer mig med att
            yrka bifall till reservationerna nr 2 och 11.
          </note>
          <note type="speaker">
            Anf. 196 PER ROSENGREN (v)
          </note>
          <note>
            Fru talman! Det betänkande som vi nu har att behandla innehåller
            förslag om skattereduktion samt om underhållsavdrag och representationsavdrag
            - en något underlig blandning, kan det tyckas.
          </note>
          <note>
            När jag kom in i riksdagen trodde jag att förslag som läggs fram
            här är väl förberedda och utarbetade och även avstämda mot den
            politik som regeringen och det statsbärande partiet står för.
            Efter propositionen om RAS t.ex. vet jag bättre.
          </note>
          <note>
            Jag anser att föreliggande proposition är ett bra exempel på
            vad som kan karakteriseras som politisk intellektuell ohederlighet.
            Man säger sig vilja lösa ett problem, men man analyserar inte
            problemet utan tar till ett förslag för att tillfälligt få tyst
            på en viss högeropinion.
          </note>
          <note>
            Förslaget från Näringsdepartementet visar litet grand, skulle
            jag vilja säga, på departementets totala härdsmälta. Det är kanske
            en händelse som ser ut som en tanke att näringsministern nu väljer
            att i stället bli rikspolischef.
          </note>
          <note>
            När det gäller propositionens innehåll avseende riskkapitalavdraget
            gör vi i Vänsterpartiet ungefär samma bedömning som regeringen,
            nämligen att det finns ett behov av riskvilligt kapital till de
            små och medelstora företagen, även om rapporter visar att det
            finns gott om kapital inom den ordinarie kreditmarknaden.
          </note>
          <note>
            Speciellt inom de s.k. framtidsbranscherna är kapitalanskaffningsproblemen
            i och för sig ganska stora.
          </note>
          <note>
            Dessa företag kan t.ex. befinna sig inom miljötekniksektorn eller
            inom sektorer som satsar på den nya tekniken och därför har stora
            investeringsbehov.
          </note>
          <note>
            Det är vår uppfattning att alla förslag till lösningar på det
            aktuella problemet måste ha ett företagarperspektiv.
          </note>
          <note>
            Regeringen har ett extremt placerarperspektiv.
          </note>
          <note>
            Om man har ett företagarperspektiv ser man till effekterna i
            företagen och anpassar förslagen på så sätt att företagens behov
            sätts i centrum. Ett placerarperspektiv utgår från placerarens
            behov och önskemål om gynnsam beskattning och andra subventioner.
          </note>
          <note>
            Det grundläggande problemet är att regeringen över huvud taget
            inte definierar begreppet riskkapital i propositionen. Jag har
            inte heller sett att man gör det någon annanstans.
          </note>
          <note>
            Det föreliggande förslaget innebär att man inför en ny skattesubvention
            för de personer som kan avstå
          </note>
          <note>
            100 000 kr. De belönas med en direkt skattesubvention på 30 000
            kr. Man kan diskutera om Socialdemokraterna själva egentligen
            tror på det här förslaget.
          </note>
          <note>
            Den här möjligheten avsätts bara i två år, och vad skall hända
            sedan? Är det en försöksballong, eller är det en eftergift åt
            Centerpartiet?
          </note>
          <note>
            Eftersom det med detta förslag är tillåtet för fåmansdelägare
            och anhöriga att satsa pengar i det egna bolaget, innebär det
            att det t.o.m. blir lönsamt att låna upp beloppet och sätta in
            det i bolaget. Reglerna innebär ju i dag att man kan erhålla utdelning
            från bolaget på upp till statslåneränta plus 5 %. Det är en högre
            utdelning än den låneränta man skulle få om man lånade upp de
            här pengarna.
          </note>
          <note>
            Enligt förslaget skall pengarna investeras eller förbrukas i
            bolaget. Detta är alltså inte knutet till en investering, utan
            det är pengar som kan användas till att eventuellt göra en amortering.
            På så sätt öppnar ju regeringen för en ren spekulationsekonomi
            inom denna sektor. Hur man kan betrakta ett sådant kapital som
            riskkapital är helt obegripligt för oss.
          </note>
          <note>
            Exemplet illustrerar hur illa det kan gå om man inte definierar
            de begrepp man använder sig av.
          </note>
          <note>
            Riskkapital är, enligt Vänsterpartiet, sådant kapital som behövs
            för tillväxtföretag som ännu inte nått tillräckligt hög avkastningsgrad,
            men som har tillväxtpotential. Det kan också vara kapital som
            behövs i ett företag med relativt god lönsamhet, men som har tillfälliga
            likviditetsproblem.
          </note>
          <note>
            Det finns säkert ytterligare fall där kapital kan karakteriseras
            som riskkapital, men med dessa exempel vill vi bara visa vart
            vi drar och att det finns en skillnad mellan vår syn och regeringens
            syn på begreppet riskkapital.
          </note>
          <note>
            Socialdemokraterna har tydligen fallit för den borgerliga myten
            att företagens tillgångar på riskvilligt kapital förutsätter kraftiga
            skattesubventioner för placerare.
          </note>
          <note>
            Vänsterpartiet har ett företagarperspektiv och vill lyfta fram
            näringslivets ansvar för utvecklingen av det svenska näringslivet,
            inte minst de små och medelstora företagen. Våra förslag har debatterats
            här förut, och det finns ingen anledning att ta upp dem ytterligare
            nu.
          </note>
          <note>
            Vi menar att vårt system i högre grad skulle svara mot de önskemål
            som framförts från näringslivshåll om mindre bidrag till näringslivet.
            Med vårt system hamnar näringslivets pengar inom den egna sektorn,
            men de fördelas mera solidariskt och gynnar på så sätt tillväxten
            inom näringslivet.
          </note>
          <note>
            Bör inte regeringen ta lärdom av resultatet av den stora skattereformen
            och ge skattesubventioner åt dem som behöver det, i stället för
            att fortsätta att gynna de redan välbeställda?
          </note>
          <note>
            Frågan om underskottsavdragen har bollats hit och dit. Just nu
            vet jag var Socialdemokraterna står, men hur blir det om två år?
            Tar man bort underskottsavdragen då? Inom socialdemokratin vacklar
            man från den ena uppfattningen till den andra i denna fråga.
          </note>
          <note>
            Det skulle vara intressant att få reda på hur länge
          </note>
          <note>
            Socialdemokraterna tänker stå kvar vid den nuvarande uppfattningen.
            Förändringens vindar blåser ju väldigt snabbt när det gäller underskottsavdragen.
          </note>
          <note>
            När det gäller representationen med alkohol, instämmer jag helt
            i Isa Halvarssons synpunkter. Detta är att ge fel signaler. Visserligen
            har man dragit ned på beloppet ganska ordentligt, till 180 kr,
            för representation, men jag tycker ändå att det ger fel signaler
            när man accepterar att alkohol skall ingå i representationen.
            Jag trodde att vi hade kommit längre i den alkoholpolitiska debatten
            än att det skulle läggas fram ett sådant här förslag. Det är litet
            oroande.
          </note>
          <note>
            Slutligen vill jag, fru talman, yrka bifall till reservation
            3. Jag instämmer också i reservation 11, som
          </note>
          <note>
            Isa Halvarsson har yrkat bifall till.
          </note>
          <note>
            Anf. 197 MICHAEL
          </note>
          <note>
            STJERNSTRÖM (kds)
          </note>
          <note>
            Fru talman! För att möta ett ökat nyföretagande måste tillgången
            på riskkapital öka. Speciellt måste de onoterade, mindre och nya
            företagens finansieringsbehov säkras. Dessa mindre företags fortlevnad
            och expansion är ytterst betydelsefulla för svensk ekonomisk tillväxt
            och sysselsättning. Att kapitaltillförseln till dessa företag
            ökar är alltså av största vikt.
          </note>
          <note>
            I propositionen framgår att syftet är att "stimulera de små och
            medelstora företagens försörjning av riskkapital". Ambitionen
            är bra. Man lägger dock till att de förslag man presenterar är
            tillfälliga åtgärder i avvaktan på mer långsiktiga lösningar.
          </note>
          <note>
            Generellt kan sägas att det för svenskt företagande är av yttersta
            vikt att de regler som påverkar företagens verksamhet och expansionsbeslut
            måste vara långsiktiga till sin karaktär och inte ändras gång
            efter annan, så att förutsättningarna blir helt andra.
          </note>
          <note>
            De regler som den föregående regeringen införde på företagarområdet
            syftade till att lägga grunden till ett bättre företagsklimat
            i Sverige. De återställare som den nya regeringen snabbt gjorde
            efter regeringsskiftet har skapat stor osäkerhet bland landets
            företagare.
          </note>
          <note>
            Det är därför av detta skäl nödvändigt att de nu föreslagna förändringarna
            sker permanent och med en så smidig övergång som möjligt. Svenska
            företagare måste kunna göra tillförlitliga bedömningar om framtiden
            vad avser regelverken. I annat fall kommer osäkerheten att få
            negativa konsekvenser för framtida investeringar och rekryteringar.
          </note>
          <note>
            Förslaget om skattereduktion har begränsats till att gälla under
            åren 1996 och 1997. Kristdemokraterna motsätter sig denna begränsning
            och föreslår ett permanent riskkapitalavdrag.
          </note>
          <note>
            Vad avser beloppsgränsen för skattereduktion vill
          </note>
          <note>
            Kristdemokraterna öka företagens möjligheter att få riskkapital
            jämfört med regeringens förslag. Kristdemokraterna föreslår att
            beloppsgränsen sätts till den nivå som föreslogs i promemorian,
            nämligen 300 000
          </note>
          <note>
            kr.
          </note>
          <note>
            Fru talman! Kristdemokraterna välkomnar regeringens förslag att
            återinföra möjligheten att kvitta underskott i aktiv näringsverksamhet
            mot inkomst av tjänst under de fem första åren. Möjligheterna
            att i liten skala och med små risker vid sidan om ordinarie arbete
            kunna starta en verksamhet är betydelsefulla för svenskt nyföretagande.
            Regeringen avskaffade denna möjlighet vid sitt tillträde hösten
            1994 med verkan fr.o.m. 1995. Kvittningsrätten skall nu införas
            och omfatta verksamheter som startats tidigast den 1
          </note>
          <note>
            januari 1996. De företag - det är många - som har påbörjat sin
            verksamhet under 1995 omfattas därmed inte av någon möjlighet
            att kvitta underskott mot förvärvsinkomst.
          </note>
          <note>
            Kristdemokraterna finner att detta är mycket uppseendeväckande
            och ett hårt slag för alla de nya verksamheter som startat detta
            år. Förslaget innebär ju, trots nya regler, att deras eventuella
            förluster 1996
          </note>
          <note>
            inte får kvittas, medan ett företag som startat under januari
            1996 och framåt får denna möjlighet. Kristdemokraterna menar att
            kvittningsrätten måste gälla för verksamheter som startat även
            under 1995. Regeringens retorik om vikten av kapitalförsörjning
            och nyföretagande kommer ofta i konflikt med den praktiska tillämpningen.
          </note>
          <note>
            Utskottsmajoriteten bemöter Kristdemokraternas krav på att kvittningsrätten
            även skall gälla dem som startar verksamhet under 1995 med att
            det "inte finns anledning att ge reglerna tillbakaverkande kraft".
          </note>
          <note>
            Detta är en mycket svag argumentation. Man kan fråga sig om regeringen
            har gjort ett misstag beträffande det glapp på ett år som uppstår
            eller om man skall tolka det som ren illvilja mot dem som startar
            sin verksamhet under 1995. De som inte väntat på att regeringen
            skulle komma på att den kvittningsrätt som den borgerliga regeringen
            införde egentligen var bra straffas nu.
          </note>
          <note>
            Fru talman! Regeringen föreslår som en sista punkt i propositionen
            att avdragsramen för måltidsutgifter i samband med representation
            skall sänkas.
          </note>
          <note>
            Utskottsmajoritetens förslag innebär att avdragsramen sänks till
            180 kr. Kristdemokraterna godtar denna förändring.
          </note>
          <note>
            Av förenklingsskäl föreslår regeringen och utskottsmajoriteten
            också att vin och sprit skall ingå i avdragsramen. Kristdemokraterna
            motsätter sig detta förslag å det starkaste. Regeringens motivering
            är mycket tunn i jämförelse med ambitionerna på det alkoholpolitiska
            området att minska konsumtionen av alkohol i Sverige med 25 %
            fram till år 2000. Detta mål har av regering och riksdag ansetts
            så centralt och så viktigt att man ställt sig bakom den handlingsplan
            ett antal berörda myndigheter utarbetat.
          </note>
          <note>
            Att man nu kan bortse från dessa ambitioner ter sig för kristdemokraterna
            inkonsekvent och mycket tragiskt. Lars U Granberg, som snart kommer
            att tala för utskottsmajoriteten, har här i kammaren sagt sig
            dela den målsättning om en minskning med 25 % av alkoholkonsumtionen
            och talat i mycket kraftfulla ordalag om att vi måste visa handlingskraft.
            Vad säger
          </note>
          <note>
            Granberg i dag?
          </note>
          <note>
            Kristdemokraterna har uppfattningen att staten inte bör subventionera
            alkholkonsumtion. Alkoholkonsumtion på arbetstid bör inte uppmuntras.
            Frånvaron av alkohol i arbetet bör i stället vara ett särskilt
            viktigt delmål inom alkoholbekämpningen. Reglerna om att inte
            inberäkna alkohol i avdragen för representation har lång tradition
            i Sverige och bör värnas.
          </note>
          <note>
            Både arbetsgivare och restaurangbranschen är vana vid nuvarande
            rutiner. Förenklingsskälen väger även i detta perspektiv lätt.
          </note>
          <note>
            Var tredje sjuksäng upptas i dag av människor med alkohol- och
            tobaksskador. Regeringens förslag kan ytterligare komma att öka
            på denna belastning på sjukvården. Sjukvårdens resurser minskar,
            och kvaliteten på vården hotas. Att mot bakgrund av detta använda
            statsfinansiella resurser till att subventionera alkoholkonsumtion
            är inte rimligt. Sjukvården behöver inte ökad belastning och mer
            kostnader utan tvärtom ökade finansiella resurser. Målet att minska
            alkoholkonsumtionen måste stå fast, med hänsyn både till enskilda
            människors välbefinnande och finansiering av den övriga, icke
            alkoholrelaterade sjukvården.
          </note>
          <note>
            Det är mycket anmärkningsvärt att Centerpartiet har gjort upp
            med regeringen om subventionerad bjudsprit. Det innebär att Centerpartiet
            i framtiden inte med trovärdighet kan tala och verka för minskad
            alkoholkonsumtion, när man har genomdrivit beslutet om bjudsprit
            som stimulerar konsumtionen.
          </note>
          <note>
            Jag står bakom samtliga kristdemokratiska reservationer i betänkandet,
            men yrkar endast bifall till reservationerna 4, 7 och 11.
          </note>
          <note type="speaker">
            Anf. 198 LARS U GRANBERG (s)
          </note>
          <note>
            Fru talman! Företag och företagande är en livsviktig ingrediens
            i ett lands välstånd. Livskraftiga företag och visionära företagare
            är därför ett viktigt inslag i en långsiktig välfärdspolitik.
            Det är utifrån det som vi socialdemokrater ser näringspolitiken
            som en av våra största och viktigaste politiska uppgifter.
          </note>
          <note>
            Näringspolitiken är en spelplan där flera olika faktorer spelar
            in: konjunkturer, räntor, skatter och utgifter. Listan kan göras
            lång över vad som inverkar på det näringsklimat vi har i landet.
            I skatteutskottets betänkande nr 20 berör vi vissa för ett livskraftigt
            företagande i sig viktiga delar.
          </note>
          <note>
            I betänkandet föreslås ett s.k. riskkapitalavdrag -
          </note>
          <note>
            en åtgärd just för att stärka små och medelstora företag och
            i och med det ge dem en expansionsmöjlighet.
          </note>
          <note>
            Vidare föreslås kvittningsrätt för underskott i aktiv näringsverksamhet
            - återigen en åtgärd för att utjämna problem under en kritisk
            period för nystartade företag. Avslutningsvis i betänkandet finns
            förslag till beskattning av ägare i fåmansföretag och till begränsad
            avdragsram för representation.
          </note>
          <note>
            Betänkandets huvudfråga är frågan om riskkapital för företagen.
            Att döma av alla reservationer finns det en bred uppslutning runt
            vikten av att nu kraftigt införskaffa riskvilligt kapital till
            de svenska företagen.
          </note>
          <note>
            På den punkten är vi överens, men sedan börjar åsikterna glida
            isär.
          </note>
          <note>
            Nu börjar faktiskt en julsaga att tonas upp, fru talman. Det
            hela börjar med något som liknar den engelska julsagan A Christmas
            Carol. Moderaterna,
          </note>
          <note>
            Folkpartiet och kds föreslår likt den elake Mr Scrooge utökade
            ramar för riskkapitalavdrag och uppluckring av beloppsgränser
            och andra restriktioner i kvittningsrätten. Avslutningsvis vill
            man också ge alla företag lägre skatter generellt sett.
          </note>
          <note>
            Det är samma givmildhet som under de tre år dessa partier styrde
            landet. Är det då enbart givmildhet, eller handlar det om ren
            elakhet i Mr Scrooge-anda?
          </note>
          <note>
            Frågan måste ställas. Hur kommer Moderaterna, kds och Folkpartiet
            att finansiera dessa förändringar? Är det måhända genom ytterligare
            neddragningar på utgiftssidan - transfereringar och socialförsäkringar
            -
          </note>
          <note>
            eller är det kommuner och landsting som skall spara ihop till
            era julklappar?
          </note>
          <note>
            Om så är fallet handlar min saga inte om några givmilda tomtar
            utan just om Mr Scrooge, fast i en svensk politisk tappning, förstås.
          </note>
          <note>
            Fru talman! Nu sitter säkert Carl Fredrik Graf,
          </note>
          <note>
            Michael Stjernström och Isa Halvarsson och tänker att de åtminstone
            var mer givmilda mot företagen än vad
          </note>
          <note>
            Socialdemokraterna någonsin kommer att bli.
          </note>
          <note>
            Det är förvisso rätt. De var, fru talman, mer givmilda med skatterna,
            men inte mot företagen. Under perioden 1991-1994 gick ca 45 000
            företag i konkurs.
          </note>
          <note>
            Men företagsklimatet måste ju ändå ha varit givmilt. Om man i
            det doktoranden vid Stockholms universitet Roger Persson skriver
            i en debattartikel i
          </note>
          <note>
            Svensk Skattetidning i början av 1994 kan hitta något tecken
            på givmildhet får vi se: "Jag tycker däremot att själva lagstiftningsproceduren
            i Finansdepartementet bedrivits egendomligt. Kulmen på en väl
            aldrig tidigare skådad lagstiftningsiver har troligen nåtts under
            december månad 1993. Knappast någonsin förr, och förhoppningsvis
            heller aldrig mer, kommer ett lagstiftningsmaskineri att användas
            på det sätt som skett.
          </note>
          <note>
            Snart sagt varje formell möjlighet till användandet av den reguljära
            processen har utnyttjats för att ändra ursprungliga förslag, från
            förändringar tillkomna i skatteutskottet till särskilda regeringsskrivelser
            till riksdagen."
          </note>
          <note>
            Nu har ni fått en viss inblick i förra mandatperiodens borgerliga
            tomteverkstad.
          </note>
          <note>
            Jag går vidare, fru talman, till verkställande direktören för
            företaget Agoris AB och hans syn på den förda företagsskattepolitiken.
            På en debattsida från den 19 april 1994 skriver han att svenskt
            näringsliv behöver stabila spelregler grundade på sunt förnuft
            och ej på ideologier.
          </note>
          <note>
            Fru talman! Givmildhet eller inte, men visst gjorde de en hel
            del skattesänkningar. Men jag undrar om de missat att läsa näringslivets
            önskelista. I stället för att vara givmilda blev de elaka likt
            Mr Scrooge i den engelska julsagan A Christmas Carol.
          </note>
          <note>
            Finns det då inga snälla och givmilda partier i min julsaga?
            Jovisst gör det det, men dit hör inte Vänsterpartiet, fast man
            kan tro det. Vänsterpartiet, fru talman, iklär sig åter rollen
            som den som fördelar sina julklappar i form av förslag på det
            mest givmilda och iögonenfallande sätt. Rödklädda i tomtedräkt
            påminner vänsterpartisterna utått sett nu klarare än någonsin
            om kommunismens röda banér. Också deras julklappar till de svenska
            företagen går i den färgen.
          </note>
          <note>
            De föreslår värnskatt på vinster i företagen - en form av konfiskering
            av företagens vinster - och de har en syn på riskkapitalanskaffning
            som är något helt annat än den syn vi socialdemokrater har i frågan.
          </note>
          <note>
            Det var roligt att höra hur Vänsterpartiet beskriver ordet riskkapital,
            och inte minst deras syn på riskkapitalanskaffning. Nog för att
            Vänsterpartiet är givmilt även i ett läge där pengarna är begränsade,
            men att nu återigen lova något som staten inte har råd med får
            stå för Vänsterpartiet.
          </note>
          <note>
            Att Vänsterpartiet är emot allt som kallas spekulation är inget
            nytt. Men hur skall man kunna förse de små och medelstora förtagen
            med kapital? Det är kapital som de så väl behöver för att växa
            och i framtiden bli den dragkraft för sysselsättning som både
          </note>
          <note>
            Socialdemokraterna och Vänsterpartiet är överens om.
          </note>
          <note>
            I stället för att konfiskera pengar genom värnskatt på vinster
            skall man låta pengar ur företagens vinster få fördelas den befintliga
            vägen och på så sätt bidra till investeringar och även till riskkapital
            i andra svenska företag. Det tycker vi socialdemokrater är bra.
            Men här har Socialdemokraterna och Vänsterpartiet klart olika
            uppfattning.
          </note>
          <note>
            Fru talman! Återigen kommer Vänsterpartiet dragande med stora
            fina paket. Men tyvärr är de paketen utan något som helst hållbart
            innehåll för svenskt företagande och sysselsättning. Det är synd
            att man spelar på givmildhet men gör någonting annat.
          </note>
          <note>
            Fru talman! En julsaga utan sång är ingen riktig julsaga. Jag
            kommer dock inte att sjunga, men jag kommer avslutningsvis att
            citera den kända julvisan
          </note>
          <note>
            Hej tomtegubbar!: "Hej tomtegubbar slå i glasen och låt oss lustiga
            vara". I betänkandets sångkör hörs den ljuva julsången i olika
            stämmor. Moderaterna sjunger basstämman och Folkpartiet, Miljöpartiet,
            kds och
          </note>
          <note>
            Vänsterpartiet de övriga stämmorna. Men deras sång har litet
            olika mening.
          </note>
          <note>
            Moderaterna vill hålla fast vid en möjlighet till större avdrag
            för representation i framtiden, medan de övriga partierna ser
            faran med att släppa lös möjligheten till avdrag för alkohol.
            Vi står nu inför en av de helger på året då problemen med alkoholen
            blir som tydligast. Men förslaget i betänkandet kommer enligt
            utskottsmajoriteten inte att förvärra situationen vad gäller alkoholskador.
          </note>
          <note>
            Förslaget i sin helhet betyder att vi minskar avdragsramen från
            i dag 300 kr till 180 kr. Vad gäller alkoholen får inte enbart
            alkohol förtäras för 180 kr, utan avdraget gäller mat och till
            det alkohol eller andra drycker. Så någon stor julskiva blir det
            inte tal om. Men inför julen vill vi från utskottsmajoritetens
            sida ändå säkerställa vårt beslut genom att följa upp frågan.
            Om problem skulle uppstå får vi framöver återkomma i ärendet.
          </note>
          <note>
            Fru talman! Från alla oss socialdemokrater i skatteutskottet
            till er alla i Sveriges riksdag: En riktigt god jul. Den givmilde
            socialdemokratiske tomten har följande paket med sig i säcken:
            avslag på reservationen och bifall till utskottets hemställan.
          </note>
          <note type="speaker">
            Anf. 199 CARL FREDRIK GRAF (m)
          </note>
          <note>
            replik
          </note>
          <note>
            Fru talman! Det var mycket jullikt i Lars U Granbergs anförande.
            Jag skall emellertid kommentera några av de andra bitarna.
          </note>
          <note>
            Den politik som fördes under den borgerliga regeringen gav resultat.
            Lars U Granberg sade att det inte startades några nya företag.
            Faktum är att nyföretagandet under 1994 ökade kraftigt i hela
            Sverige. Det är en ökning med ca 60 % jämfört med året innan.
            Det var den största ökningen som vi har kunnat notera sedan NUTEK
            började mäta nyföretagandet på det sättet. Nu har emellertid nyföretagandet
            minskat. Det ser vi redan under första halvåret, enligt statistiken.
          </note>
          <note>
            Återställarna börjar ge resultat - om det nu är den typen av
            resultat som Lars U Granberg efterlyste.
          </note>
          <note>
            För att inte inlåta mig i någon teknisk diskussion kring utformandet
            av riskkapitalavdraget har jag några frågor på temat långsiktighet
            till Lars U Granberg.
          </note>
          <note>
            Han talade själv för övrigt om stabila spelregler, paradoxalt
            nog. På vilket sätt är ett temporärt riskkapitalavdrag långsiktigt?
            På vilket sätt är kvittningsrätten långsiktig när den gäller vartannat
            år? Kan vi räkna med att den kommer att gälla också 1997 på samma
            sätt som den nu avses att gälla för 1996? Eller kan
          </note>
          <note>
            Lars U Granberg ge besked hur långsiktigt detta är?
          </note>
          <note>
            Sedan en randanmärkning beträffande representationsavdraget.
            Lars U Granberg talar om att Moderaterna nu vill släppa loss vad
            det nu var för krafter.
          </note>
          <note>
            Men det är i varje fall ungefär samma krafter som hans egen finansminister
            och regering ville släppa loss. Det märkliga är att det handlar
            om en justering på några kronor varje år. Lars U Granberg säger
            då att utskottsmajoriteten minsann har tagit detta på allvar.
          </note>
          <note>
            Det är litet märkligt att man inte har en tilltro till den egna
            regeringens förslag i denna del.
          </note>
          <note>
            Det handlar, som Lars U Granberg mycket väl vet, om förenklingskäl
            och ingenting annat. Men jag är tacksam för svar på mina frågor
            beträffande långsiktigheten. Det är mycket viktigt med stabila
            spelregler för småföretagen i detta land.
          </note>
          <note>
            Anf. 200 LARS U GRANBERG (s) replik
          </note>
          <note>
            Fru talman! Carl Fredrik Graf ställde frågor om långsiktighet
            på riskkapitalområdet. Jag tror, Carl
          </note>
          <note>
            Fredrik Graf, att tanken hos oss socialdemokrater är att det
            skall vara långsiktigt. Nu vet vi att man tittar ytterligare på
            dessa frågor.
          </note>
          <note>
            Om jag skulle ha den kristallkula som Carl Fredrik
          </note>
          <note>
            Graf har kanske jag skulle kunna svara mer ingående.
          </note>
          <note>
            Jag kanske egentligen inte skulle vilja ha en kristallkula. När
            jag ser vad man åstadkom med den under den förra mandatperioden
            är det inte mycket att ha till kristallkula.
          </note>
          <note>
            I övrigt talades om förtroendet för regeringen och finansminister
            Göran Persson. Göran Persson hade en åsikt. Mig veterligt hade
            moderaterna i utskottet en helt annan åsikt, tills frågan kom
            upp. Men då fanns det visst intresse att gå på finansministerns
            linje. Tack för att ni från Moderaterna en gång ställde upp på
          </note>
          <note>
            Socialdemokraternas linje! Men den här gången tyckte utskottsmajoriteten
            någonting annat.
          </note>
          <note type="speaker">
            Anf. 201 CARL FREDRIK GRAF (m)
          </note>
          <note>
            replik
          </note>
          <note>
            Fru talman! Det är betecknande för Socialdemokraternas sätt att
            se på näringspolitiken att man tittar in i en kristallkula och
            ser vad som eventuellt kan komma ut av det. För egen del vill
            jag nog påstå att den moderata politiken han en annan förankring
            i verkligheten. Jag tycker nog att Lars U Granberg borde ägna
            sig litet mer åt verklighetsstudier och lyssna på företagsamheten.
          </note>
          <note>
            Jag fick inte något klart besked beträffande långsiktigheten
            i riskkapitalavdraget. Man har nu lagt fram ett förslag, och sedan
            får vi se hur länge det kan bära. Ser man på kvittningsrätten
            tog man det ena året bort den och återinförde den i ny form nästa
            år. Det ger inte någon större tilltro till framtiden bland småföretagarna.
          </note>
          <note>
            Sedan återigen till frågan om representationsavdraget och de
            180 kronorna. Nu tror jag ändå att Lars
          </note>
          <note>
            U Granberg var litet fel ute. Vi har i vår motion ingen annan
            mening än den som är biträdd i regeringens proposition. Men låt
            oss lämna den detaljen.
          </note>
          <note>
            Jag kanske ändå kunde få ett litet klarare besked om detta med
            långsiktigheten. Kommer riskkapitalavdraget att gälla efter dessa
            två år? Kommer det sedan något nytt förslag? Hur skall företagsamheten
            kunna investera långsiktigt när man får leva under dessa osäkra
            villkor?
          </note>
          <note>
            Anf. 202 LARS U GRANBERG (s) replik
          </note>
          <note>
            Fru talman! Carl Fredrik Graf skall få ett klart besked. Vi brukar
            ha för vana i Sverige riksdag att inte förbigå utredningar. Så
            långt kan jag ge Carl Fredrik
          </note>
          <note>
            Graf besked. Detta ligger fast tills utredningen är färdigt med
            sitt slutbetänkande.
          </note>
          <note>
            Det talades om förankring i verkligheten. 45 000
          </note>
          <note>
            företag har gått i konkurs, och Carl Fredrik Graf står här i
            kammaren och säger: Vi som moderater hade ingenting med det att
            göra. Är det förankring i verkligheten, Carl Fredrik Graf?
          </note>
          <note>
            Jag kan förstå att det kan vara svårt när man har suttit i regeringsställning
            i tre år och inte skapat speciellt mycket annat än skattelättnader
            för dem som hade det ganska bra och inte åstadkommit något mycket
            mer. Vi har under denna korta period ändå åstadkommit 100 000
            nya jobb. Visst kan det vara svårt, Carl Fredrik Graf.
          </note>
          <note type="speaker">
            Anf. 203 MICHAEL STJERNSTRÖM (kds)
          </note>
          <note>
            replik
          </note>
          <note>
            Fru talman! Lars U Granberg försöker utmåla kristdemokraterna
            som jultomtar i denna debatt. Inget kunde vara mer felaktigt.
            Om Lars U Granberg hade läst vårt budgetalternativ skulle han
            funnit att det är
          </note>
          <note>
            10 miljarder starkare än regeringens förslag och består mycket
            mer av besparingar och mindre av skattehöjningar.
          </note>
          <note>
            När man hör Lars U Granberg beskriva oppositionens alternativ
            tror man att det finns en avgrund mellan förslagen. Men så är
            det inte. Det verkar nästan som att han tror att hans egna förslag
            inte är speciellt bra när han tar till så kraftiga ord som att
            släppa lös olika krafter.
          </note>
          <note>
            Min ambition är att hjälpa till att undvika ett glapp i den kvittningsrätt
            som nu skall återinföras. Vad säger Lars U Granberg till det företag
            som startar verksamhet under 1995 och inte omfattas av den nya
            kvittningsrätten? Vad är skälet till att de som startar företag
            under just 1995 missgynnas? Vill Lars U
          </note>
          <note>
            Granberg bara ge julklappar till dem som startar företag 1996?
          </note>
          <note>
            Anf. 204 LARS U GRANBERG (s) replik
          </note>
          <note>
            Fru talman! Det verkar som att Michael Stjernström tog det jag
            sade om jultomten väldigt hårt. Om jag, Michael Stjernström, från
            talarstolen i denna sena timme skall svara på alla frågor och
            gå in på alla partiers område kommer det att dra ut på tiden.
          </note>
          <note>
            I det här fallet tog jag de partier som ännu verkar hålla ihop
            något så när inom det borgerliga blocket.
          </note>
          <note>
            Jag måste få ge en eloge till Centerpartiet för att de har ställt
            upp för detta.
          </note>
          <note>
            Det må så vara att kds tror att ni får ert förslag att gå ihop.
            Sedan måste jag också få ställa en fråga om ert förslag. Hur är
            det med kontrollmöjligheten bl.a.
          </note>
          <note>
            vad gäller spekulation? Det är detta som vi socialdemokrater
            är rädda för. Det är därför som vi har varit restriktiva på det
            här området. Men vissa partier i den här kammaren verkar tro och
            tycka att kontrollmöjligheter vad gäller spekulationer och sådant
            inte är något att bry sig om. I den fållan finns kds.
          </note>
          <note type="speaker">
            Anf. 205 MICHAEL STJERNSTRÖM (kds)
          </note>
          <note>
            replik
          </note>
          <note>
            Fru talman! Det var inte mycket till svar. Jag upprepar frågan
            en gång till. Vad säger Lars U Granberg till de företag som startat
            verksamhet under 1995 och som inte omfattas av den nya kvittningsrätten.
            Är det bara de som startar 1996 som skall få del av kvittningsrätten?
            Inser inte Lars U Granberg och utskottsmajoriteten att det är
            en djup orättvisa som missgynnar dem som inte har väntat, lagt
            ner verksamhet eller avvaktat ett år för att regeringen skulle
            sitta och fundera på om kvittningsrätt var bra eller inte? Vad
            finns det egentligen för skäl? Är det prestige? Är det misstag?
            Vad finns det egentligen för skäl till att göra det här glappet
            som innebär att alla de företag som startar under 1995 inte omfattas?
            Här hade man kunnat få en ojämn och obruten serie. 1994 fanns
            det, 1995 fanns det inte och 1996 finns det igen. Vad finns det
            för skäl egentligen? Det här är en allvarlig fråga.
          </note>
          <note>
            Anf. 206 LARS U GRANBERG (s) replik
          </note>
          <note>
            Fru talman! Ja, vad säger jag åt dem? Det jag kan säga åt dem
            är att vi tar det ganska lugnt jämfört med det jag beskrev i mitt
            huvudanförande, nämligen en regeringskoalition mellan de borgerliga
            partierna som i ren beslutsiver drev fram en bristfällig företagspolitik
            i Sverige. Vi gör något helt annat. Vi tar den tid som behövs
            för att fatta långsiktiga beslut på dessa områden.
          </note>
          <note>
            Jag trodde faktiskt att de flesta visste, och jag trodde att
            Michael Stjernström hade en insikt i, att riksdagen inte fattar
            retroaktiva beslut. De beslut som fattas gäller framåt, och inte
            retroaktivt.
          </note>
          <note>
            Anf. 207 ISA HALVARSSON (fp) replik
          </note>
          <note>
            Fru talman! Jag vill gärna upprepa julhälsningen till samtliga
            ledamöter i skatteutskottet men också till fru talmannen och riksdagspersonalen
            här i kammaren.
          </note>
          <note>
            Lars U Granberg talade väldigt mycket om julklappar. Alldeles
            nyss gav ju socialdemokraterna en julklapp till småföretagarna
            som de inte skall glömma på länge, nämligen tidigareläggningen
            av momsinbetalningarna.
          </note>
          <note>
            Anf. 208 LARS U GRANBERG (s) replik
          </note>
          <note>
            Fru talman! Vi gav dem en julklapp, men det var kanske på grund
            av ett enormt dåligt finansiellt läge i
          </note>
          <note>
            Sverige.
          </note>
          <note>
            Sedan kan vi alltid diskutera vilka julklappar
          </note>
          <note>
            Folkpartiet varit med och gett. Folkpartiet borde kanske ha hållit
            sig litet mer till skatteuppgörelsen med socialdemokraterna i
            stället för att hoppa på tåget om kvittningsrätt i ett läge när
            de borgerliga partierna hela tiden strödde skattemedel över företagen.
            Det var utifrån det perspektivet som socialdemokraterna en gång
            sade nej till kvittningsrätten. Då tyckte vi att det var nog med
            julklappar utdelade till företagen.
          </note>
          <note>
            Nu har vi en annan syn på det. Vi har fortfarande ett finansiellt
            svårt läge i Sverige. På grund av det fattade vi beslut om julklappen
            om tidigareläggning av momsinbetalningarna. Men nu ger vi också
            de små och medelstora företagen en möjlighet att expandera med
            den här julklappen.
          </note>
          <note>
            Anf. 209 ISA HALVARSSON (fp) replik
          </note>
          <note>
            Fru talman! Lars U Granberg slår sig väldigt för bröstet och
            tycks vara alldeles nöjd med de stora arbetslöshetstal som vi
            har i Sverige. Han tycks vara nöjd med att nyföretagandet minskar
            i Sverige och att småföretagarna i fåmansföretagen får betala
            väldigt mycket mer i skatt än vad de stora företagen får göra.
          </note>
          <note>
            Det är inte vi nöjda med. Vi menar att vi måste få ett helt annat
            företagsklimat i Sverige.
          </note>
          <note>
            Anf. 210 LARS U GRANBERG (s) replik
          </note>
          <note>
            Fru talman! Jag tror inte att det finns någon i den här kammaren
            som kan tro att någon är nöjd med de siffror vi har. I så fall
            måste jag ställa frågan tillbaks till Isa Halvarsson som satt
            i den här positionen under den förra mandatperioden. Var Isa Halvarsson
            nöjd med en ränta på 500 %? Var Isa Halvarsson nöjd med
          </note>
          <note>
            45 000 företag i konkurs? Det är ju samma argumentation, Isa
            Halvarsson.
          </note>
          <note>
            Jag är inte nöjd. Det socialdemokratiska partiet är inte nöjt
            med den arbetslöshetssiffra som finns. Det är därför vi fattar
            dessa beslut för att få i gång företagsamheten.
          </note>
          <note>
            Anf. 211 PER ROSENGREN (v) replik
          </note>
          <note>
            Fru talman! Efter Lars U Granbergs anförande kan meddela att
            jag inte tror på tomten längre. Man kan snarare karakterisera
            detta som skatteplanerarnas julafton. De är nog mycket tacksamma
            för Lars U
          </note>
          <note>
            Granbergs anförande här i dag. Men när Lars U
          </note>
          <note>
            Granberg kommer ut till folk i allmänhet bör han kanske bära
            mask efter det här förslaget.
          </note>
          <note>
            För övrigt är det som Lars U Granberg säger i den s.k. julsagan
            fullkomligt obegripligt. Det är lätt att stå och prata om det
            förgångna och det som hände under de borgerliga åren, men vi är
            faktiskt här för att diskutera en aktuell proposition som Vänsterpartiet
            finansierar inom de 2 miljarder som är avsatta. Jag förstår inte
            varifrån Lars U Granberg får den idén att vi på något sätt skulle
            underbalansera den aktuella budgeten för att vi lägger vårt förslag
            som det är.
          </note>
          <note>
            Men värnskatten på 5 % på vinster över 50 miljoner betraktar
            Lars U Granberg som konfiskation. Med den terminologin är all
            skatt konfiskation. Det kanske är så att socialdemokraterna är
            på väg att tycka det, men då kan ni väl ge uttryck för det här
            i kammaren. I
          </note>
          <note>
            så fall är det en totalomvändning av den socialdemokratiska politiken.
            Då är värnskatten under inkomst av tjänst också en konfiskation.
          </note>
          <note>
            De skattelättnader som nu inträder ger ju faktiskt en öppning
            för ren spekulation, och hur skall ni kontrollera det?
          </note>
          <note>
            Lars U Granberg säger att detta är långsiktigt. Den kommer att
            gälla i två år. Nu har vi en definition på den socialdemokratiska
            långsiktigheten också. Den är två år.
          </note>
          <note>
            Anf. 212 LARS U GRANBERG (s) replik
          </note>
          <note>
            Fru talman! Per Rosengren talar om detta med skatteplanering.
            I mitt huvudanförande sade jag att jag förstår att Vänsterpartiet
            är skeptiskt till detta. Men det skulle vara intressant att höra
            hur ni ser på riskkapitalanskaffningen. Skall staten stå för dessa
            pengar? Vem skall stå för dem? Skall det vara möjligt att aktier
            är riskkapital? Jag vet inte, men pratar vi om att aktier är riskkapital
            är det väldigt svårt att bortse just ifrån spekulation.
          </note>
          <note>
            Jag tror inte att jag behöver bära mask så mycket.
          </note>
          <note>
            Däremot har vi självfallet ett betydligt större och tyngre ansvar
            att bära på axlarna än vad ett oppositionsparti likt Vänsterpartiet
            har. Det har klart och tydligt visat sig i kammaren. Den ena dagen
            står man på en fot och sedan hoppar man över till nästa. Vi har
            det inte så lätt som ni.
          </note>
          <note>
            En sak till. Per Rosengren sade i sitt anförande att det behövdes
            mer tid och att han tyckte att tiden var för kort för dessa frågor
            och beredningsvägar. Men det behövs kanske inte längre tid för
            förankring för
          </note>
          <note>
            Vänsterpartiet. Jag minns en debatt som jag hade med
          </note>
          <note>
            Per Rosengren. Då sade han att de lyssnade mer på rörelsen ute.
            Varför skall vi ha en beredningstid i sådana fall? Den ena stunden
            lyssnar ni på oss, och nästa stund lyssnar ni inte alls utan fattar
            ett helt annat beslut.
          </note>
          <note type="speaker">
            Anf. 213 PER ROSENGREN (v)
          </note>
          <note>
            Fru talman! Antingen har jag svårt att förstå eller så har Lars
            U Granberg svårt att förklara vad han menar. Men jag skall fortsätta
            med att beröra propositionen. Det är faktiskt den som vi skall
            diskutera.
          </note>
          <note>
            Hur är det med underskottsavdraget? Varför har ni ena året en
            uppfattning, andra året en annan uppfattning? Hur länge skall
            detta underskottsavdrag finnas kvar? Bör man vidare inte ha sin
            affärsidé ganska klar för sig redan efter två tre år? Måste man
            verkligen lägga ut den på fem år, som nu sker?
          </note>
          <note>
            Låt mig dessutom ge ett hypotetiskt exempel. Om jag funderar
            på att köpa en bil kan jag gå in till en bilhandlare som har ett
            aktiebolag och säga: Du behöver kanske litet riskkapital i ditt
            bolag. Jag är villig att sätta in 100 000 kr, för då bjuder staten
            mig på en skattereduktion om 30 000 kr. Du kan använda de pengarna
            som du vill inom bolagets ramar, till att amortera av lån osv.,
            men sedan kan du behandla mig på ett visst sätt rabattmässigt.
            Du kan se det hela som en del av köpeskillingen.
          </note>
          <note>
            Det här är ett fullt realistiskt exempel. Hur kan det komma sig
            att garvade revisorer är mycket upprörda över det här förslaget
            om avdrag för riskkapital? Det är mycket dåligt förankrat, både
            inom företagen och framför allt inom revisorskåren. Där tycker
            man inte precis att detta förslag är någon "höjdare". De hade
            hellre sett helt andra förslag.
          </note>
          <note>
            Hur ställer ni er till den kritiken, som är ganska massiv? De
            pekar på att ni nu med detta förslag spär på en spekulationsekonomi.
          </note>
          <note>
            Anf. 214 LARS U GRANBERG (s) replik
          </note>
          <note>
            Fru talman! Per Rosengren svarar inte riktigt på min fråga hur
            Vänsterpartiet ser på riskkapitalanskaffningen. Man menar kanske
            att aktier och sådant inte skall ingå i riskkapitalanskaffningen.
            Men vad är aktier, Per Rosengren? De om något är väl riskkapital.
          </note>
          <note>
            Vad gäller underskottsavdragen sade jag i en tidigare replik
            att vi hade ett helt annat läge när det gällde att acceptera det
            riskkapitalavdrag som var aktuellt
          </note>
          <note>
            1993/94. I det dåvarande läget hade borgarna drivit igenom stora
            skattelättnader för företagen, och det ställde vi oss inte bakom.
            Vi tyckte, som jag sade till
          </note>
          <note>
            Isa Halvarsson, att det var nog med julklappar.
          </note>
          <note>
            Som jag sade i mitt huvudanförande förvånar det mig inte att
            Vänsterpartiet har den syn som det har på riskkapitalanskaffning,
            som en form av spekulation.
          </note>
          <note type="speaker">
            Anf. 215 ROLF KENNERYD (c)
          </note>
          <note>
            Fru talman! Genom beslut i enlighet med förevarande betänkande
            tas viktiga steg mot en bättre fungerande riskkapitalförsörjning.
            Vi återinför kvittningsrätten, vi inför riskkapitalavdrag, vi
            aviserar förslag om enkelbeskattning efter ytterligare beredning
            men genomför redan nu enkelbeskattning för ekonomiska föreningar.
          </note>
          <note>
            Det kunde naturligtvis hävdas att det vore önskvärt att ytterligare
            steg hade tagits i samma riktning.
          </note>
          <note>
            Mot detta skall dock ställas behovet av att regelsystemen för
            t.ex. enkelbeskattning inom bolagssektorn är så genomarbetade
            och utformade att de kan förbli stabila även vid förändrade parlamentariska
            förhållanden.
          </note>
          <note>
            Jag vill, fru talman, också kort kommentera förslaget om förändringar
            i representationsavdraget.
          </note>
          <note>
            Jag hyser stor respekt för alla ideella krafter som arbetar hårt
            för en minskning av alkoholkonsumtionen. Jag vill därför markera
            att jag inte tyckte om
          </note>
          <note>
            Lars U Granbergs raljanta argumentation i denna fråga. Kritiken
            mot förändringarna i representationsavdraget synes dock till stora
            delar vara baserad på bristande kännedom om fakta. Jag vill därför
            ge några korta fakta i målet.
          </note>
          <note>
            Nuvarande regler tillåter avdrag för representation upp till
            300 kr per person och tillfälle. Sprit eller vin får inte ingå
            i avdraget. Fakturor där dessa drycker ingår skall rensas från
            desamma. En icke oväsentlig volym av svårkontrollerbart fusk anses
            förekomma.
          </note>
          <note>
            De föreslagna reglerna innebär att avdrag tillåts enbart upp
            till 180 kr per person och tillfälle. Kravet på detaljredovisning
            inom varje faktura förs bort, och därmed tillåts avdrag för sprit
            eller vin inom ramen för det utrymme som uppstår mellan priset
            för mat och tidigare nämnda 180 kr, vilket i realiteten är praktiskt
            taget obefintligt.
          </note>
          <note>
            Förändringarna beräknas tillföra statskassan 400
          </note>
          <note>
            miljoner kronor årligen.
          </note>
          <note>
            Flera talare har åberopat signalvärdet i den alkoholpolitiska
            debatten som skäl för att avvisa förslaget.
          </note>
          <note>
            För egen del anser jag det uteslutet att företagens alkoholrepresentation
            skulle öka genom detta förslags genomförande. Jag finner det snarare
            sannolikt att den faktiska alkoholrepresentationen minskar, och
            det tycker jag har ett större signalvärde än alla andra åberopade
            signalvärden.
          </note>
          <note>
            Fru talman! Av respekt för talmannens inledande vädjan om aktsamhet
            med kammarens taletid ber jag nu att få avveckla detta anförande
            i förtid.
          </note>
          <note type="speaker">
            Anf. 216 ELVER JONSSON (fp)
          </note>
          <note>
            Fru talman! Också jag skall begränsa mitt inlägg, till att avse
            det som regeringen och utskottsmajoriteten betecknar som en begränsning
            av avdragsramen för representationsutgifter.
          </note>
          <note>
            Det är ingen tillfällighet att denna del av ärendet diskuteras
            proportionellt mer än andra delar av proposition och utskottsbetänkande.
            Många har reagerat på avdragsrättens konstruktion, eftersom den
            går på tvärs mot andra beslut, främst socialpolitiska sådana.
          </note>
          <note>
            Jag vill trots vad Rolf Kenneryd sade påstå att det är fel signal
            som ges.
          </note>
          <note>
            I en huvudledare i Norra Västerbotten häromdagen framhålls: "Nu
            vill regeringen skicka notan för företagens bjudsprit till vanliga
            skattebetalare. Ett system som avskaffades i slutet av 70-talet
            ska återinföras. Helst i smyg, om man ska döma av proposition
          </note>
          <note>
            1995/96:109 från finansdepartementet.
          </note>
          <note>
            Propositionen har den oförargliga titeln
          </note>
          <note>
            ´Skattelättnad för riskkapital m.m.´ Förslagets inledande sammanfattning
            talar vackert om åtgärder som skall stimulera de små och medelstora
            företagens försörjning av riskkapital.
          </note>
          <note>
            Inte en rad om den alkoholpolitiska förändring av stor principiell
            betydelse som göms i textmassan."
          </note>
          <note>
            I propositionen framhålls att förenklingsskäl talar för att även
            kostnader för vin och sprit skall få ingå i avtalsramen. Vad har
            då riksdagen sagt? Låt oss, fru talman, blicka i backspegeln ett
            kort ögonblick.
          </note>
          <note>
            Den 22 november i år antog riksdagen följande skrivning av socialutskottet:
          </note>
          <note>
            "Totalkonsumtionens samband med alkoholskadorna i ett land har
            enligt utskottet stöd i såväl svensk som internationell alkoholforskning.
            En ökad tillgänglighet till alkohol medför en ökad konsumtion.
            Ju mer alkohol det dricks i ett samhälle, desto fler storkonsumenter
            kommer det att finnas och desto fler kommer att få skador av sitt
            drickande."
          </note>
          <note>
            Det hette vidare: "Kostnaderna för samhället är mycket höga,
            och lidandet för den enskilde och dennes anhöriga är mycket stort."
            Detta avsnitt avslutas med följande ord: "Detta är anledningen
            till att Sverige sedan lång tid tillbaka för en restriktiv alkoholpolitik
            som bl.a. syftar till att begränsa den totala alkoholkonsumtionen
            och därmed alkoholskadorna. Utskottet vill ånyo ställa sig bakom
            denna målsättning som ligger väl i linje med Världshälsoorganisationens
          </note>
          <note>
            (WHO) strategi för Europa."
          </note>
          <note>
            Ett ännu färskare uttalande, beslutat av riksdagen i morse på
            skatteutskottets förslag, gäller beskattningen av folköl. Där
            erinrar man om att riksdagen i våras tog ett beslut om att sänka
            mervärdesskatten på livsmedel från 21 % till 12 % den 1 januari
            nästa år.
          </note>
          <note>
            Riksdagen gav som sin mening regeringen till känna att detaljhandelspriset
            på folköl inte borde följa sänkningen av mervärdesskatten och
            att frågan borde övervägas av regeringen.
          </note>
          <note>
            Regeringen föreslog också att mervärdesskattesänkningen skulle
            motverkas genom en höjning av alkoholskatt på folköl. Det är två
            förslag från socialoch skatteutskotten som riksdagen ställt sig
            bakom.
          </note>
          <note>
            Alla partier, utom Moderata samlingspartiet, har ställt sig bakom
            dessa mål. Till Moderaternas försvar skall ändå sägas att de varit
            konsekventa. Man har motsatt sig alla dessa riksdagens uttalanden
            som jag har citerat.
          </note>
          <note>
            Vad säger då socialdemokrater och centerpartister? Centerpartister
            har en tradition att främja en socialt inriktad politik. För Socialdemokaterna,
            som har ordet social i partinamnet, måste det kännas något besvärande.
          </note>
          <note>
            Jag tror att många människor ute i landet med stigande förvåning
            följer det här ärendet om skattelättnad för bjudspriten, samtidigt
            som begränsningar i avdragsrätt diskuteras för t.ex. arbetsresor.
          </note>
          <note>
            Riksdag och regering har gång på gång slagit fast att vi skall
            ha en alkoholpolitik med en klart social inriktning. Det är inte
            acceptabelt att alkoholkonsumtionen skall kosta samhället, som
            riksdagen har uttalat, omkring 100 miljarder om året. Som motivering
            hade regeringen angett förenklingsskäl, någonting som Rolf Kenneryd
            tog fasta på. Där har man klart angivit att problemet kanske inte
            är så allvarligt. Kan man lägga fram ett alkoholpolitiskt mycket
            tvivelaktigt förslag bara för att göra den administrativa hanteringen
            av företagens representationsvdrag enklare bryr man sig inte särskilt
            mycket. En sak hade varit om vi hade diskuterat införande av en
            ny ordning.
          </note>
          <note>
            Men nu har vi en tradition och en ordning sedan fler år tillbaka
            som är hanterbar. Därför är förslaget mycket förvånande.
          </note>
          <note>
            Jag vill säga att det redan av statsfinansiella skäl är fel att
            återinföra avdragsmöjligheten, även om det skulle innebära att
            en smärre förenkling i företagens redovisning då skulle uppnås.
            Den största förenklingseffekten uppnås emellertid om samhällets
            signal är att avstå från alkoholförtäring också i representationssammanhang.
            Det är ett både överraskande och ologiskt steg att medge skatteavdrag
            för representation med vin och sprit.
          </note>
          <note>
            Slutsatsen blir alltså att vi går tvärtemot vårt uttalande att
            begränsa den totala alltför höga alkoholkonsumtionen. Vi har högtidligt,
            fru talman, lovat
          </note>
          <note>
            Världshälsoorganisationen att vi skall ha restriktivitet för
            att nå målen. Punktnykterheten, dvs. att t.ex. under arbete avstå
            från alkohol, är någonting som statsrådet
          </note>
          <note>
            Anna Hedborg talade varmt för häromdagen. Mot det bryter vi nu
            också. Det finns även en rad andra komplikationer.
          </note>
          <note>
            Jag tror att det för många människor är stötande att vi på nya
            områden medger avdrag, medan vi inom andra, högst legitima för
            vårt uppehälle, är beredda att begränsa avdragen. Därför vill
            jag, fru talman, yrka bifall till reservation 11 av Isa Halvarsson
            m.fl.
          </note>
          <note type="speaker">
            Anf. 217 GÖRAN MAGNUSSON (s)
          </note>
          <note>
            Fru talman! Förslaget om att medge avdrag för vin- och spritkostnader
            i samband med företagens representation är en främmande fågel
            i det förslag som regeringen har lagt fram beträffande riskkapital.
          </note>
          <note>
            För att anknyta till utskottsföreträdarens resonemang om julklappssäck
            tycker jag att den här delen av julklappssäcken är mindre lyckad.
            Den julklappen borde vara förenad med bytesrätt.
          </note>
          <note>
            Det är i och för sig tillfredsställande med en begränsning av
            avdragsrätten. Det leder till en inkomstförstärkning för staten.
            Men det är enligt min uppfattning felaktigt att tillåta att vin-
            och spritkostnaderna skall få ingå i underlaget. Jag tror att
            folk har svårt att förstå att det skulle vara korrekt eller principiellt
            riktigt att skattesubventionera alkoholförtäringen.
          </note>
          <note>
            Ofta äger den dessutom rum på arbetstid eller åtminstone i arbetssammanhang.
          </note>
          <note>
            För att undanröja problemet helt och dessutom öka skatteintäkterna
            ytterligare vore det bäst att inte alls medge avdrag för representation.
            Då skulle dessutom kostnaderna för pubrundor, som blivit allt
            vanligare även i representationssammanhang, helt få bäras av företagen.
            Ölkonsumtionen var knappast något problem när begräsningen i avdragsrätten
            infördes
          </note>
          <note>
            1981/82. Ölkonsumtionen är av en helt annan omfattning i dag,
            liksom det normala beteendet på området är annorlunda.
          </note>
          <note>
            Skatteutskottet har behandlat det här förslaget med viss omsorg
            och med den insikt som skatteutskottet har då man under många
            år hade ansvaret för alkoholpolitiken. Förslaget att inte knyta
            det avdragsgilla beloppet till basbeloppet leder ju till en successiv
            urholkning av värdet av avdraget. Det ser jag som en liten ljusglimt.
            Om regeringspolitiken kommer att vara framgångsrik beträffande
            inflationsbekämpningen kommer dock urholkningen att gå långsamt.
            Det finns därför anledning att i olika sammanhang återkomma till
            frågan.
          </note>
          <note>
            Utskottet understryker att det inom avdragsramen också skall
            rymmas mat och att det därför inte skall bli så stort utrymme
            för skattesubventionerad alkohol.
          </note>
          <note>
            Men det finns ingen uttrycklig bestämmelse, såvitt jag kan se,
            om att det måste förtäras mat, att det exempelvis skall vara en
            viss andel av detta. Därför är det bra att utskottet skriver i
            sitt betänkande att om de nya reglerna skulle få oönskade effekter
            får de prövas på nytt.
          </note>
          <note>
            När skatteutskottet 1981 föreslog begränsningen av avdragsrätten
            skrev man så här: Att den slopade avdragsrätten skulle medföra
            några direkta alkoholpolitiska verkningar har aldrig föresvävat
            utskottet.
          </note>
          <note>
            Motiveringen till slopandet är närmast att riksdagen funnit det
            stötande att vid representation medge avdragsrätt också för spritdrycker
            och vin samtidigt som riksdagen angivit en begränsning av den
            alltför höga konsumtionen som målsättning för alkoholpolitiken
            och uttalat sig för en offentlig spritfri rerpresentation.
          </note>
          <note>
            Den här ståndpunkten från skatteutskottet äger enligt min mening
            alltjämt aktualitet. Huvudskälet för förslaget enligt propositionens
            fåtaliga rader är att det skall innebära en förenkling. Det finns
            anledning att sätta frågetecken för detta. Även fortsättningsvis
            fordrar representationsfakturorna en särskild hantering i företagen.
            Totalramen skall klaras ut, och det måste räknas moms på avdragsbeloppet
            eftersom momsen ligger utanför avdragsbeloppet. Det blir, såvitt
            jag kan bedöma det, inte vare sig svårare eller enklare med eller
            utan alkohol. Det är alltså egentligen ingen förenkling. Det har
            ibland i debatten anförts att det förekommer dubbla notor och
            litet mera skumraskbetonade insatser i sammanhanget. Man får hoppas
            att företagen ändå har en sådan etik och moral att man avstår
            från det - både restaurangen och det företag som utövar representation.
          </note>
          <note>
            Den verkliga förenklingen på det här området vore naturligtvis,
            som jag tidigre sagt, att helt slopa skattesubventioneringen,
            att säga att om företagen vill representera får man gärna göra
            det, men man får ta kostnaderna för den aktiviteten utan att man
            behöver blanda in deklarationen och beskattningen av företagen.
          </note>
          <note>
            Jag tror att jag har anledning att återkomma till frågan när
            det blir möjligheter att ånyo motionera i dessa frågor.
          </note>
          <note>
            Fru talman! Jag vill till sist säga att jag kommer i en votering
            att stödja reservation 11, som tillgodoser mitt motionsyrkande.
          </note>
          <note>
            I detta anförande instämde Berndt Ekholm (s).
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 11 §.)
          </note>
          <note>
            10 § Exportinsatser för små och medelstora företag, m.m.
          </note>
          <note>
            Föredrogs
          </note>
          <note>
            Näringsutskottets betänkande 1995/96:NU13
          </note>
          <note>
            Exportinsatser för små och medelstora företag, m.m.
          </note>
          <note>
            (prop. 1995/96:94)
          </note>
          <note type="speaker">
            Anf. 218 CHRIS HEISTER (m)
          </note>
          <note>
            Fru talman! I denna sena timme tänker jag följa talmannens uppmaning
            och avstå från att argumentera för de moderata invändningarna
            när det gäller regeringens förslag om exportinsatser för små och
            medelstora företag. De finns väl uttryckta i de moderata reservationerna,
            som jag förutsätter att kammarens ledamöter har tagit del av.
          </note>
          <note>
            Jag står naturligtvis bakom alla de moderata reservationerna
            men begränsar mig till att yrka bifall till reservation 1.
          </note>
          <note>
            Med detta vill jag önska kammarens alla ledamöter en god jul
            och ett gott nytt år.
          </note>
          <note type="speaker">
            Anf. 219 EVA FLYBORG (fp)
          </note>
          <note>
            Fru talman! I riksdagsterminens sista skälvande minuter skall
            vi diskutera regeringens proposition om exportinsatser för små
            och medelstora företag m.m.
          </note>
          <note>
            Så här i den sista debatten före juluppehållet finns det, måste
            jag tillstå, ett visst kollegialt tryck på att inte bli långrandig.
            Tåg, flyg och bussar väntar på att ta oss till en välförtjänt
            vila och till litet tid för familjen. Jag skall därför begränsa
            mitt inlägg till att konstatera att
          </note>
          <note>
            Folkpartiets ställningstagande tydligt framgår av de reservationer
            vi fogat till detta betänkande samt även av tidigare debatter
            i kammaren. Vi anser - helt kort -
          </note>
          <note>
            inte att ytterligare statliga bidrag är den väg vi skall vandra
            för att stärka svenskt näringsliv.
          </note>
          <note>
            Jag vill också passa på att tacka talmannen och hennes nissar,
            förlåt, vice talmän, riksdagens personal samt värderade riksdagsledamöter
            för det gångna året och tillönska en riktigt god jul.
          </note>
          <note>
            Jag står bakom samtliga Folkpartiets reservationer men jag yrkar
            bifall bara till reservation nr 2.
          </note>
          <note type="speaker">
            Anf. 220 REYNOLDH FURUSTRAND (s)
          </note>
          <note>
            Fru talman! När jag höll mitt jungfrutal i EU-
          </note>
          <note>
            parlamentet hade jag tre minuter till mitt förfogande.
          </note>
          <note>
            Jag började med att säga att jag skulle fatta mig kort.
          </note>
          <note>
            Jag hade en politisk mentor som hade lärt mig att i begränsningen
            döljer sig en mästare, och det sade jag.
          </note>
          <note>
            Därefter gjorde jag en konstpaus, varpå ungefär 150
          </note>
          <note>
            partikamrater applåderade - de trodde att anförandet var slut.
            Det kändes mycket märkligt. Klockan tickade i väg, och jag blev
            mer och mer nervös och överskred naturligtvis tiden, med den kvinnliga
            talmannens överseende.
          </note>
          <note>
            Jag väntar mig inga applåder här i kammaren, fru talman, men
            jag skall ändå fatta mig kort. Jag skall bara be att få yrka bifall
            till näringsutskottets hemställan och avslag på reservationerna
            och önska kammaren och talmannen en mycket god jul.
          </note>
          <note type="speaker">
            Anf. 221 EVA GOËS (mp)
          </note>
          <note>
            Fru talman! Från näringssynpunkt önskar jag fru talmannen, kammaren
            och vice talmännen en riktigt god jul med goda kravmärkta, lokalt
            producerade livsmedel och ett gott nytt solvarv, där solens strålar
            må spridas över alla på den här jorden, över både grönska och
            människor, och fångas upp i solfångare och solceller. Jag önskar
            också att vår miljöteknik skall spridas ut över världen - det
            här ärendet handlar nämligen om stöd till export av miljöteknik
            - så att jorden tillfrisknar och grönskar. Med det yrkar jag bifall
            till näringsutskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 11 §.)
          </note>
          <note>
            11 § Reform av spörsmålsinstituten
          </note>
          <note>
            Föredrogs
          </note>
          <note>
            Konstitutionsutskottets betänkande 1995/96:KU18
          </note>
          <note>
            Reform av spörsmålsinstituten (förs.
          </note>
          <note>
            1995/96:TK1)
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            SkU20 Skattelättnad för riskkapital, m.m.
          </note>
          <note>
            Mom. 1 (riskkapitalavdrag)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 i motsvarande del (fp)
          </note>
          <note>
            4. res. 3 i motsvarande del (v)
          </note>
          <note>
            5. res. 4 i motsvarande del (kds)
          </note>
          <note>
            Förberedande votering 1:
          </note>
          <note>
            19 för res. 3
          </note>
          <note>
            14 för res. 4
          </note>
          <note>
            283 avstod
          </note>
          <note>
            33 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            24 för res. 2
          </note>
          <note>
            18 för res. 3
          </note>
          <note>
            279 avstod
          </note>
          <note>
            28 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering:
          </note>
          <note>
            75 för res. 1
          </note>
          <note>
            24 för res. 2
          </note>
          <note>
            220 avstod
          </note>
          <note>
            30 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            193 för utskottet
          </note>
          <note>
            74 för res. 1
          </note>
          <note>
            54 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 25 c, 17 mp
          </note>
          <note>
            För res. 1: 74 m
          </note>
          <note>
            Avstod: 24 fp, 18 v, 12 kds
          </note>
          <note>
            Frånvarande: 10 s, 6 m, 2 c, 2 fp, 4 v, 1 mp, 3 kds
          </note>
          <note>
            Mom. 2 (kvittning av underskott)
          </note>
          <note>
            1. utskottet
          </note>
          <note>
            2. res. 7 (kds)
          </note>
          <note>
            Votering:
          </note>
          <note>
            216 för utskottet
          </note>
          <note>
            12 för res. 7
          </note>
          <note>
            91 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 25 c, 23 fp, 17 mp
          </note>
          <note>
            För res. 7: 12 kds
          </note>
          <note>
            Avstod: 74 m, 17 v
          </note>
          <note>
            Frånvarande: 10 s, 6 m, 2 c, 3 fp, 5 v, 1 mp, 3 kds
          </note>
          <note>
            Mom. 6 (kostnader för vin och sprit vid representation)
          </note>
          <note>
            1. utskottet
          </note>
          <note>
            2. res. 11 (fp, v, mp, kds)
          </note>
          <note>
            Votering:
          </note>
          <note>
            231 för utskottet
          </note>
          <note>
            80 för res. 11
          </note>
          <note>
            4 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 16 c, 2 fp
          </note>
          <note>
            För res. 11: 8 s, 5 c, 21 fp, 17 v, 17 mp, 12 kds
          </note>
          <note>
            Avstod: 3 c, 1 fp
          </note>
          <note>
            Frånvarnade: 11 s, 9 m, 3 c, 2 sp, 5 v, 1 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU13 Exportinsatser för små och medelstora företag, m.m.
          </note>
          <note>
            Mom. 1 (ökade statliga exportinsatser)
          </note>
          <note>
            1. utskottet
          </note>
          <note>
            2. res. 1 (m, kds)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            86 för res. 1
          </note>
          <note>
            24 för res. 2
          </note>
          <note>
            211 avstod
          </note>
          <note>
            28 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            210 för utskottet
          </note>
          <note>
            87 för res. 1
          </note>
          <note>
            24 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 25 c, 17 v, 17 mp
          </note>
          <note>
            För res. 1: 74 m, 1 fp, 12 kds
          </note>
          <note>
            Avstod: 23 fp, 1 v
          </note>
          <note>
            Frånvarande: 10 s, 6 m, 2 c, 2 fp, 4 v, 1 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU18 Reform av spörsmålsinstituten
          </note>
          <note>
            I utskottsbetänkandet föreslogs ändringar i huvudbestämmelser
            i riksdagsordningen. Av ändringsförslagen framgick att ändringarna
            önskades bli genomförda med ett enda beslut. För bifall krävdes
            att minst tre fjärdedelar av de röstande och mer än hälften av
            riksdagens ledamöter förenade sig om beslutet. Beslut fattades
            genom omröstning med rösträkning.
          </note>
          <note>
            Votering:
          </note>
          <note>
            320 för bifall
          </note>
          <note>
            29 frånvarande
          </note>
          <note>
            Partivis fördelning av rösterna:
          </note>
          <note>
            För bifall: 151 s, 74 m, 25 c, 23 fp, 18 v,
          </note>
          <note>
            17mp, 12 kds
          </note>
          <note>
            Frånvarande: 10 s, 6 m, 2 c, 3 fp, 4 v, 1 mp, 3 kds
          </note>
          <note>
            Talmannen konstaterade att minst tre fjärdedelar av de röstande
            och mer än hälften av riksdagens ledamöter hade röstat ja och
            kammaren hade således bifallit utskottets hemställan.
          </note>
          <note>
            Utskottets hemställan i övrigt
          </note>
          <note>
            Kammaren biföll utskottets hemställan.
          </note>
          <note>
            12 § Ledighet
          </note>
          <note>
            Talmannen meddelade att Bo Finnkvist (s) hade ansökt om fortsatt
            sjukledighet under tiden den 1
          </note>
          <note>
            januari - den 29 februari 1996.
          </note>
          <note>
            Kammaren biföll denna ansökan.
          </note>
          <note>
            Talmannen meddelade att Frank Lassen (s) skulle fortsätta tjänstgöra
            som ersättare för Bo Finnkvist.
          </note>
          <note>
            13 § Ny riksdagsledamot
          </note>
          <note>
            Enligt protokoll från Riksskatteverket hade till ny riksdagsledamot
            för Västernorrlands läns valkrets fr.o.m. den 19 december 1995
            utsetts Åke Sundqvist
          </note>
          <note>
            (m) efter Mona Ritzén.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1995/96:118 Ändringar i körkortslagen
          </note>
          <note>
            Skrivelse
          </note>
          <note>
            1995/96:93 Organisationen av den periodiska fordonskontrollen
          </note>
          <note>
            Kammaren biföll talmannens förslag att motionstiden för ovan
            angivna proposition och skrivelse skulle förlängas till den 26
            januari 1996.
          </note>
          <note>
            Motioner
          </note>
          <note>
            med anledning av prop. 1995/96:35 En ny lag om vissa internationella
            sanktioner
          </note>
          <note>
            1995/96:U18 av Marianne Samuelsson och Bodil
          </note>
          <note>
            Francke Ohlsson (mp)
          </note>
          <note>
            med anledning av prop. 1995/96:110 Riktlinjer för åklagarväsendets
            organisation
          </note>
          <note>
            1995/96:Ju12 av Gun Hellsvik m.fl. (m)
          </note>
          <note>
            1995/96:Ju13 av Barbro Andersson och Ingrid Andersson (s)
          </note>
          <note>
            1995/96:Ju14 av Berit Andnor m.fl. (s)
          </note>
          <note>
            1995/96:Ju15 av Ingbritt Irhammar m.fl. (c)
          </note>
          <note>
            med anledning av prop. 1995/96:115 En ny lag om domstolsärenden
          </note>
          <note>
            1995/96:Ju16 av Siw Persson och Bengt Harding
          </note>
          <note>
            Olson (fp)
          </note>
          <note>
            med anledning av förs. 1995/96:TK2 Skrivelse från talmanskonferensen
            med förslag till indelning av budgeten i utgiftsområden
          </note>
          <note>
            1995/96:K13 av Peter Eriksson (mp)
          </note>
          <note>
            med anledning av förs. 1995/96:RR3 Riksdagens revisorers förslag
            angående samordnad länsförvaltning
          </note>
          <note>
            1995/96:Bo6 av Owe Hellberg och Björn Samuelson
          </note>
          <note>
            (v)
          </note>
          <note>
            15 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 19 december
          </note>
          <note>
            1995/96:163 av Rose-Marie Frebran (kds) till statsrådet Jörgen
            Andersson om studentbostadsbidrag
          </note>
          <note>
            1995/96:164 av Carina Hägg (s) till justitieministern om nämndemännens
            roll
          </note>
          <note>
            Frågorna redovisas i bilaga som fogas till riksdagens snabbprotokoll
            måndagen den 22 januari 1996.
          </note>
          <note>
            16 § Avslutningsord
          </note>
          <note>
            Anf. 222 TALMANNEN
          </note>
          <note>
            Ärade kammarledamöter! Inom kort är höstens arbete i riksdagen
            avslutat. Nu vill vi alla hem till familj och vänner och till
            förberedelser inför helgerna som väntar. Innan vi skiljs åt vill
            jag något sammanfatta det arbete som vi tillsammans snart har
            klarat av men framför allt blicka framåt mot det nya året.
          </note>
          <note>
            Sveriges riksdag skall vara landets viktigaste politiska debattcentrum.
            Riksdagens talarstol skall vara den plats där utspel, tunga debattinlägg
            och politiska nyheter offentliggörs. Så är vi överens om att det
            skall vara, men vi vet också att verkligheten inte alltid motsvarar
            våra ambitioner.
          </note>
          <note>
            Vi som arbetar i riksdagen har tillsammans med det partipolitiska
            arbetet en viktig gemensam uppgift.
          </note>
          <note>
            Jag syftar på försvaret av folkstyret och de demokratiska institutionerna.
            Vi vet att förtroendet för riksdagen och för oss politiker behöver
            stärkas. Vi arbetar för att bli bättre och för att bilden i massmedierna
            och därmed många människors uppfattning om det politiska arbetet
            skall bli mer nyanserad. Vi är självfallet beredda att ta kritik,
            men vi vet också alla hur tungt, ja närmast övermäktigt, det kan
            kännas att utsättas för kritik som är oberättigad och okunnig.
          </note>
          <note>
            Jag måste erkänna att jag under den senaste tiden vid upprepade
            tillfällen har reagerat mot den bild som många gånger ges av riksdagsarbetet
            och av ledamöternas insatser. Som talman har jag under de senaste
          </note>
          <note>
            15 månaderna haft större möjligheter än de flesta att följa vad
            som uträttas i denna kammare. Det intryck jag har fått stämmer
            dåligt överens med den bild av riksdagen som ofta ges i massmedierna.
          </note>
          <note>
            Det är min bestämda uppfattning att det politiska och demokratiska
            arbete som utförs här förtjänar betydligt mer positiv uppmärksamhet.
            Här framförs anföranden som genomgående är av god kvalitet, och
            de framförs av väl förberedda, kunniga, kompetenta och engagerade
            riksdagsledamöter. Jag vet att denna min åsikt delas av mina företrädare.
            Jag undrar faktiskt ibland om de som står för den onyanserade
            kritiken verkligen har suttit i kammaren och lyssnat och iakttagit.
          </note>
          <note>
            Vi måste nu alla gå till offensiv mot den negativa bild som många
            gånger ges av det politiska arbetet och av arbetet i detta hus.
            Vi måste tillsammans arbeta för bättre möjligheter för medborgarna
            att direkt, på egen hand, bilda sig en uppfattning. Utökade och
            förbättrade direktsändningar från riksdagen är en väg att gå,
            ytterligare insatser på informationsområdet en annan. Jag är övertygad
            om att det hos kammarledamöterna finns mängder av idéer och ambitioner
            att ta vara på.
          </note>
          <note>
            Men, ärade ledamöter, ramen och de yttre förutsättningarna för
            kammardebatten är inte oviktiga.
          </note>
          <note>
            Kammaren är riksdagens ansikte utåt, mot medborgarna. Att vi
            ständigt tvingas kabla ut bilden av en kammare som inte ens förmår
            locka sina egna ledamöter är naturligtvis i längden destruktivt.
            Det är därför med stor tillfredsställelse som jag konstaterar
            att vi vid dagens manifestation, information och debatt haft stundtals
            mycket god närvaro och att vi, genom de förändringar av riksdagens
            frågeinstitut som kammaren i dag på årets sista arbetsdag just
            har beslutat om, har kommit en bit på väg.
          </note>
          <note>
            Jag vill understryka att det inte handlar om att försämra ledamöternas
            möjlighet att ställa statsråden till svars. Tvärtom handlar det
            om att bygga vidare på det som fungerar bra. Det handlar om att
            korta ned svarstiderna för statsråden, särskilt vad gäller interpellationerna.
            Det handlar om att intensifiera och stärka de muntliga frågestunderna.
            Det handlar om att utveckla de skriftliga frågorna med skriftliga
            svar. Den färska kammarstatistiken öven höstens arbete visar ju
            att de traditionella tisdagsfrågorna och interpellationerna har
            minskat med 50 % över en femårsperiod och att den skriftliga frågeformen
            i somras fick en glädjande uppmärksamhet, inte minst i medierna.
          </note>
          <note>
            Nu återstår dock det mesta arbetet för att reformeringen av frågeinstitutet
            verkligen skall innebära en förändring till det bättre. Om torsdagseftermiddagarna
            skall bli den täta och intensiva debattdag vi hoppas på krävs
            det engagemang från och närvaro av ledamöter, regering och opposition.
          </note>
          <note>
            Arbetet i kammaren får inte vara den uppgift som hamnar längst
            ned på ledamotens och statsrådets långa prioriteringslista. Det
            är i kammaren som ledamöter, partier och regering har möjlighet
            och faktiskt skyldighet att offentligt redovisa de fakta, de argument
            och de överväganden som ligger bakom riksdagens beslut. Detta
            är grundläggande, en förutsättning för en fungerande demokrati.
          </note>
          <note>
            Vi behöver alltså hjälpas åt med att utveckla riksdagens arbete
            på olika sätt. Den nya budgetprocessen i höst blir en naturlig
            utgångspunkt för att förnya arbetet i både kammare och utskott.
          </note>
          <note>
            Ett annat viktigt krav på oss är att finna effektivare former
            för att hantera EU-frågorna. Vi måste intressera oss för problemen
            och tvinga oss in i en delvis ganska svår och svårhanterlig materia.
            Här har utskotten och EU-nämnden ett stort ansvar. Ytterst gäller
            det att garantera ett demokratiskt inflytande i EU:s beslutsprocess.
          </note>
          <note>
            Under våren får vi extra tid genom att budgetpropositionen kommer
            först i höst och genom att vi inte får någon allmän motionstid
            i januari. Låt oss gemensamt utnyttja den tiden till att utveckla
            arbetet i riksdagen. Detta är en utmaning för oss alla.
          </note>
          <note>
            Ärade ledamöter! Under hösten har ovanligt många ledamöter lämnat
            riksdagen. Maj Britt Theorin, Maj-Lis Lööw, Per Stenmarck, Karl
            Erik Olsson,
          </note>
          <note>
            Hadar Cars, Ivar Virgin, Per Gahrton, Charlotte Cederschiöld,
            Jan Andersson, Anneli Hulthén, Birgitta
          </note>
          <note>
            Ahlqvist och Tommy Waidelich lämnar samtliga riksdagen för ansvarsfulla
            uppgifter i EU-parlamentet.
          </note>
          <note>
            Vi önskar dessa svenska pionjärer all framgång i deras fortsatta
            politiska gärning.
          </note>
          <note>
            Även Georg Andersson har efter 24 år lämnat riksdagen för att
            bli landshövding. Han har gjort insatser i många utskott, inte
            minst som ordförande i kultur- och utbildningsutskotten. Georg
            Andersson blev också 1986 invandrarminister och 1989 kommunikationsminister.
          </note>
          <note>
            Wiggo Komstedt, som kom in i riksdagen samma år, 1971, har också
            han blivit landshövding efter mångåriga insatser bl.a. inom trafik-
            och försvarsutskotten och i riksdagsgruppens ledning.
          </note>
          <note>
            Både Georg Andersson och Wiggo Komstedt har dessutom varit ordförande
            för riksdagens revisorer och aktiva i det nordiska samarbetet.
          </note>
          <note>
            Margaretha af Ugglas har efter drygt två decennier avslutat sitt
            uppdrag som riksdagsledamot, som präglats av betydelsefulla internationella
            insatser i utrikesutskottet och i Europarådet och åren 1991-1994
          </note>
          <note>
            som utrikesminister.
          </note>
          <note>
            Även Jan Sandberg, ledamot sedan 1986, har lämnat riksdagen för
            VD-posten på Svenska åkeriförbundet.
          </note>
          <note>
            Vid årsskiftet lämnar Bo Bernhardsson efter fyra år riksdagen
            för att återgå till journalistiken som chefredaktör för tidningen
            Arbetet.
          </note>
          <note>
            Samtidigt kommer Bengt Lindqvist att avsluta sitt uppdrag som
            riksdagsledamot, men han fortsätter sitt engagemang för de handikappade,
            nu på heltid inom
          </note>
          <note>
            FN. Vi tackar Bengt Lindqvist för att han, inte minst under sina
            sex år som statsråd, lärt oss så mycket. Han har i sin gärning
            visat att även det till synes omöjliga är möjligt för en människa
            som med oförtröttlig energi trotsar de hinder livet lagt i hans
            väg.
          </note>
          <note>
            Ärade ledamöter! Avslutningsvis vill jag tacka kammarens ledamöter
            för det arbete som har lagts ned under hösten. Ett särskilt tack
            vill jag rikta till de vice talmännen och till gruppledarna för
            gott och konstruktivt samarbete. Kvittningsmännen skall ha varmt
            tack för aldrig sinande stränghet och mildhet. Jag vill också
            tacka kammarens, utskottens och förvaltningskontorets personal,
            vars engagerade arbete är avgörande för att riksdagen skall fungera
            effektivt.
          </note>
          <note>
            Nu väntar ett nytt arbetsår för Sveriges riksdag.
          </note>
          <note>
            Inför det önskar jag er alla en riktigt god jul, med välbehövlig
            vila, lugn och ro och ett gott nytt år.
          </note>
          <note>
            Kammarens session är avslutad.
          </note>
          <note>
            (Applåder)
          </note>
          <note>
            17 § Kammaren åtskildes kl. 22.58.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 8 §
          </note>
          <note>
            anf. 34 (delvis),
          </note>
          <note>
            av tredje vice talmannen därefter t.o.m. 8 § anf. 62
          </note>
          <note>
            (delvis),
          </note>
          <note>
            av förste vice talmannen därefter t.o.m. 8 § anf. 93
          </note>
          <note>
            (delvis),
          </note>
          <note>
            av andre vice talmannen därefter t.o.m. 8 § anf. 131
          </note>
          <note>
            (delvis),
          </note>
          <note>
            av förste vice talmannen därefter t.o.m. 8 § anf. 172
          </note>
          <note>
            (delvis),
          </note>
          <note>
            av andre vice talmannen därefter t.o.m. voteringen kl.
          </note>
          <note>
            21.07 och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
