<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--36</head>
          <docDate when="1995-12-12 00:00:00">1995-12-12 00:00:00</docDate>
        </div>
      </front>
      <body>
        <div>
          <note>
            14.13 - 17.32
          </note>
          <note>
            Det justerade protokollet beräknas utkomma om 3 veckor
          </note>
          <note>
            ___________________________________________________________________________
          </note>
          <note>
            1 § Svar på interpellation 1995/96:24 om EU-
          </note>
          <note>
            kommissionens förslag om TV-kvoter
          </note>
          <note>
            Anf. 1 Kulturminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Lars Leijonborg har ställt två frågor till mig om
            EU-kommissionens förslag om TV-
          </note>
          <note>
            kvoter. Han frågar dels hur jag avser att fullfölja mitt tidigare
            motstånd mot förslaget, dels om jag är beredd att driva att tvingande
            TV-kvoter strider mot svensk grundlag.
          </note>
          <note>
            Bakgrunden till frågan är ett förslag från EU-
          </note>
          <note>
            kommissionen i våras om ändringar i det direktiv som brukar kallas
            TV utan gränser.
          </note>
          <note>
            I den nuvarande lydelsen ålägger direktivet medlemsstaterna att
            se till att en övervägande del av TV-
          </note>
          <note>
            företagens sändningstid, när nyheter, sportevenemang, tävlingar,
            reklam och teletextjänster räknats bort, används för europeiska
            verk. Vidare skall minst 10 %
          </note>
          <note>
            av sändningstiden eller 10 % av programbudgeten användas för
            europeiska produktioner från oberoende producenter. Kvoterna skall
            uppfyllas "där så är praktiskt möjligt" och uppnås gradvis.
          </note>
          <note>
            Kommissionens ändringsförslag innebar bl.a. att hänvisningen
            till "där så är praktiskt möjligt" skulle tas bort och att de
            angivna kvoterna skulle uppnås på tre år av nystartade kanaler.
            Det enda undantag som skulle medges var för kanaler som sänder
            uteslutande på ett annat språk än medlemsstaternas. Specialkanaler,
            t.ex. filmkanaler, skulle som alternativ till sändningstidskvoten
            kunna tillämpa en investeringskvot som innebär att minst 25 %
            av programbudgeten skall användas till europeiska verk.
          </note>
          <note>
            När kommissionens förslag behandlades i en arbetsgrupp under
            ministerrådet visade det sig att meningarna var mycket delade
            bland medlemsstaterna.
          </note>
          <note>
            Vissa stater var nöjda med förslaget och menade att det undanröjer
            den osäkerhet som följer med de nuvarande formuleringarna. Vissa
            andra stater, däribland
          </note>
          <note>
            Sverige, ansåg att kvoterna helst borde avskaffas helt och hållet
            och att reglerna i varje fall inte borde skärpas.
          </note>
          <note>
            De argument som vi förde fram var både principiella och praktiska.
            Vi hävdade att förslaget står i strid med den integritet som vi
            anser att massmedieföretag bör ha som ett led i den yttrandefrihet
            som är fastlagd i svensk grundlag. Vi menade också att ett ovillkorligt
            kvotsystem som är förenat med hårda sanktioner skulle kräva en
            oproportionerlig insats av övervakning och kontroll för att kunna
            fungera. För
          </note>
          <note>
            TV-företag i små länder skulle dessutom skärpta kvotregler under
            vissa förutsättningar kunna leda till att resurserna för den nationella
            produktionen blir mindre.
          </note>
          <note>
            I och med att det stod klart att det inte förelåg tillräcklig
            majoritet för att vare sig ändra kvotreglerna i enlighet med kommissionens
            förslag eller avskaffa dem på det sätt som bl.a. Sverige önskar,
            har ordförandelandet Spanien utformat en kompromisslösning.
          </note>
          <note>
            Denna kompromiss diskuterades vid kulturministermötet den 20
            november, då alla länder förklarade sig nöjda med den.
          </note>
          <note>
            Kompromissen innebär att bestämmelserna om europeiska programkvoter
            fortsätter att gälla i sin nuvarande lydelse, att en kontaktkommitté
            inrättas för att följa tillämpningen av direktivet samt att kvotbestämmelserna
            skall ses över efter fem år.
          </note>
          <note>
            Något formellt beslut om en gemensam ståndpunkt kan inte fattas
            förrän Europaparlamentet har yttrat sig över kommissionens förslag.
          </note>
          <note type="speaker">
            Anf. 2 LARS LEIJONBORG (fp)
          </note>
          <note>
            Fru talman! Jag ber att få tacka kulturministern så mycket för
            svaret.
          </note>
          <note>
            Förutsättningarna för den här frågan förändrades drastiskt några
            dagar efter det att jag hade väckt den.
          </note>
          <note>
            Då stod det klart att EU inte skulle förverkliga sina planer
            på skärpta regler om TV-kvoter den här gången. I det läget övervägde
            jag att dra tillbaka interpellationen för att inte besvära statsrådet
            i onödan. Jag gjorde ändå inte det. Jag är nämligen rätt intresserad
            av kulturministerns formulering av svaret.
          </note>
          <note>
            Det här med att TV-kvoter skjuts upp är något som vi tidigare
            har upplevt. Också i förra omgången var det här en stor fråga
            inom EU. Lösningen blev att man sade: Vi återkommer om några år.
          </note>
          <note>
            Jag tycker att detta understryker att frågan inte är död. De,
            framför allt i Frankrike och några andra EU-
          </note>
          <note>
            länder, som tror på den här idén, vilken jag menar är ganska
            kulturprotektionistisk, kommer att fortsätta att bilda opinion
            för den. Därför tycker jag att det är väldigt viktigt att de politiker
            i andra EU-länder som inte tror på den här idén formulerar det
            och därmed bidrar till opinionsbildningen.
          </note>
          <note>
            Man kan naturligtvis ha synpunkter på det totala
          </note>
          <note>
            TV-utbudet i ett land. Vi politiker förfogar över en del instrument
            för att påverka detta totala utbud. Jag tror att det viktigaste
            kanske är reklamfria public servicekanaler. Man kan också tänka
            sig kulturstöd i olika former - t.ex. stöd till filmproduktion,
            som vi har i
          </note>
          <note>
            Sverige, liksom är fallet i många andra länder. Även
          </note>
          <note>
            EU har engagerat sig där. Jag är övertygad om att det är en oerhört
            mycket mera framgångsrik väg att arbeta med sådana positiva metoder
            än att via kvoter skapa vad som i praktiken är förbud mot vissa
            program.
          </note>
          <note>
            Jag tror att kulturministern och jag också har det gemensamt
            att vi båda är anhängare av svenskt medlemskap i Europeiska unionen.
            Som jag antyder i interpellationen tror jag att vi har ett alldeles
            särskilt intresse av att undvika att EU av medborgarna upplevs
            som ett organ som till stor del lägger sig i detaljer för medborgarna
            som varje land mycket bättre självt kan hantera.
          </note>
          <note>
            För att vi skall få det EU som jag tror att vi båda vill ha,
            nämligen ett EU som verkligen har kraft att agera på de områden
            där det inte finns något annat instrument än överstatligt och
            mellanstatligt samarbete, tror jag att det är viktigt att vi hjälps
            åt med att hålla en del sådana frågor borta.
          </note>
          <note>
            Nu skall det här alltså behandlas i Europaparlamentet. Jag hoppas
            verkligen att vi gemensamt kan arbeta för att våra svenska EU-parlamentariker
            stöder den kompromiss som nu har arbetats fram eller, och ännu
            hellre, agerar för en radikalare lösning, så att det står klart
            att det också i EU-parlamentet finns en opinion mot TV-kvoter.
          </note>
          <note>
            Jag tror väl ändå att det här är så långt man just nu kunde komma.
            Men jag hoppas att vi, kulturministern som har större resurser
            än jag och jag i mån av förmåga, gemensamt på den europeiska scenen
            fortsätter att bilda opinion mot just den här idén, som inte är
            särskilt lyckad, för att få bättre TV-program.
          </note>
          <note>
            Anf. 3 Kulturminister MARGOT
          </note>
          <note>
            WALLSTRÖM (s)
          </note>
          <note>
            Fru talman! Som Lars Leijonborg redan sagt är vi i väldigt hög
            grad samstämmiga i den här frågan. Jag kan försäkra Lars Leijonborg
            om att en majoritet av
          </note>
          <note>
            EU-länderna mycket tydligt har uttryckt sina uppfattningar i
            den här frågan. Det har man gjort från både principiella och praktiska
            utgångspunkter, så den debatten har i allra högsta grad varit
            levande. Det har känts tryggt att veta att man haft den inställningen.
          </note>
          <note>
            Vi hoppas naturligtvis att en sådan här översyn skall visa -
            och den torde också göra det - att kvotsystem inte lämpar sig
            för TV-program, möjligen för fisk. Det kan kanske t.o.m. vara
            bra att efter ett antal år få en utvärdering. Det är riktigt att
            man ständigt måste vara på sin vakt, så att EU inte blir en organisation
            som sysslar med saker som man tycker faktiskt inte borde ligga
            där.
          </note>
          <note>
            Jag tror, precis som Lars Leijonborg, att det viktiga är att
            vi i stället kan hitta positiva stödåtgärder och att vi kan få
            en bra filmproduktion i respektive land och ett kulturutbyte som
            ger inspiration till filmer och
          </note>
          <note>
            TV-program som sedan kan spridas mellan länderna.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 14.10 på förslag av talmannen att ajournera
            förhandlingarna i två minuter i väntan på att finansminister Göran
            Persson skulle infinna sig i kammaren för att svara på interpellationerna
            nr
          </note>
          <note>
            23, 30, 28 och 29.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl.14.13.
          </note>
          <note>
            2 § Svar på interpellation 1995/96:23 om hushållstjänster
          </note>
          <note>
            Anf. 4 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Mats Odell har frågat mig om jag avser att påskynda
            framtagningen av en ekonomisk politik som möjliggör sysselsättning
            inom hushållssektorn.
          </note>
          <note>
            Regeringen har i en bilaga till sin proposition om en politik
            för arbete, trygghet och utveckling redovisat en bedömning av
            läget i svensk ekonomi. Svensk ekonomi har sedan regeringsskiftet
            1994 skapat nya jobb i en högre takt än någonsin sedan kriget.
            Under
          </note>
          <note>
            1995 och 1996 beräknas således sysselsättningen öka med ca 150
            000 personer. De åtgärder som regeringen vidtar bör komma att
            ytterligare förbättra förutsättningarna för tillväxt och ge en
            högre sysselsättning och lägre arbetslöshet.
          </note>
          <note>
            Under perioden 1991-1994 försvann emellertid nära 600 000 jobb
            på den svenska arbetsmarknaden.
          </note>
          <note>
            Trots den kraftiga sysselsättningsökningen kommer det därför
            att ta flera år innan arbetsmarknadsläget åter är tillfredsställande.
            Behovet av att fullfölja stabiliseringen av de offentliga finanserna
            gör att utrymmet för skattelättnader och andra budgetförsvagningar
            samtidigt är starkt begränsat.
          </note>
          <note>
            I regeringens proposition redovisas också två alternativa scenarier
            över utvecklingen t.o.m. år 2000.
          </note>
          <note>
            Scenarierna bygger bl.a. på ett antagande om en genomsnittlig
            underliggande tillväxttakt som endast motsvarar genomsnittet för
            70- och 80-talen. Värdet hos detta tillvägagångssätt är att vi
            kan visa att Sverige även med dessa medvetet försiktiga antaganden
            kommer att kunna stabilisera de offentliga finanserna och stärka
            sysselsättningen. I propositionen anges tydligt att dessa scenarier
            inte skall ses som prognoser eller målsättningar. Regeringens
            politik syftar till att återskapa förutsättningarna för full sysselsättning.
          </note>
          <note>
            Regeringen har nyligen redovisat riktlinjerna för tillväxtpolitiken
            i proposition 1995/96:25, som för närvarande behandlas av riksdagen.
            Av denna framgår att sysselsättningspolitiken är inriktad på en
            långsiktigt hållbar utveckling som bygger på god produktivitetsutveckling
            och tillväxt. En sådan utveckling uppnås inte i första hand genom
            åtgärder inriktade på att subventionera hushållstjänster. I stället
            är det angeläget att expansionen i första hand sker inom verksamheter
            som förmår att bära normala produktionskostnader och hävda sig
            i en konkurrens på marknadsmässiga villkor. Därigenom bidrar också
            sysselsättningsökningen till stabiliseringen av de offentliga
            finanserna.
          </note>
          <note>
            Jag vill samtidigt erinra om att de offentliga tjänsterna vård,
            omsorg och utbildning också är arbetsintensiva tjänster som inte
            kan mekaniseras eller automatiseras. De är dock så viktiga för
            samhällets karaktär och utveckling att vi i Sverige har valt att
            i huvudsak finansiera dem med offentliga medel. Kraven på balanserade
            offentliga finanser begränsar de möjliga insatserna även inom
            dessa prioriterade områden. Det utrymme som kan finnas för en
            subventionering av tjänster måste därför i första hand tas i anspråk
            av vården, omsorgen och utbildningen.
          </note>
          <note type="speaker">
            Anf. 5 MATS ODELL (kds)
          </note>
          <note>
            Fru talman! Först vill jag gratulera Göran Persson till nomineringen
            till partiordförande och statsministerkandidat. Jag hoppas att
            denna upphöjelse inte innebär att nytänkande och visioner hämmas
            i alltför stor utsträckning.
          </note>
          <note>
            Jag vill också tacka finansministern för svaret. Det här med
            tjänster i hushållssektorn har ju varit politiskt tabubelagt i
            vida kretsar under lång tid. På senare tid, och inte minst i kölvattnet
            av den s.k. Sahlinaffären, har allt fler börjat få upp ögonen
            för den situation som väldigt många dubbelarbetande föräldrar
            i Sverige i dag faktiskt befinner sig i. Men den snedvridna s.k.
          </note>
          <note>
            pigdebatten har blockerat nästan varje vettigt politiskt samtal
            i den här frågan hittills och därmed också blockerat den enorma
            potential för nya jobb och bättre välfärd för både producenter
            och konsumenter som finns runt hörnet.
          </note>
          <note>
            Varje år utförs mer än 2,7 miljoner heltidsjobb i den informella
            sektorn. Det är mer än i hela det privata näringslivet och obetydligt
            mindre än i hela den formella sektorn. Den bannlysning som hittills
            har vilat över den informella sektorn verkar inte särskilt ändamålsenlig
            i ett land med en tudelad ekonomi, en stagnerat hemmamarknad och
            en arbetslöshet som tyvärr verkar parkerad på runt 10 % för resten
            av detta sekel. Nu skriver Göran Persson i svaret till mig att
            det kommer att "ta flera år innan arbetsmarknadsläget åter är
            tillfredsställande". Detta, fru talman, är veckans understatement.
          </note>
          <note>
            Därför vore det mycket intressant att få reda på om Göran Persson
            har en större öppenhet och flexibilitet än Ingvar Carlsson, som
            ju hittills med ryggmärgsreflexer har avvisat varje tanke på en
            öppnare och modernare attityd till hushållstjänster. Men det verkar
            alltså som om Sahlinaffären - som även tycks föra Göran Persson
            till statsministermakten - har satt fart på debatten, så att det
            åtminstone har blivit möjligt att tala om en marknad för hushållstjänster.
          </note>
          <note>
            Så till svaret. Jag uppfattar det som att Göran
          </note>
          <note>
            Persson faktiskt passar i själva sakfrågan. Tillväxtpolitiken,
            Göran Persson, skall vi diskutera om exakt en vecka, så den lämnar
            jag därhän i dag. Men jag väljer faktiskt att tolka svaret positivt.
          </note>
          <note>
            Det kan behövas tid att vända en sådan här diskussion, att diskutera
            frågan i olika sammanhang; det förstår jag. Det handlar nämligen
            om tre olika frågor som jag tycker att man måste hålla isär.
          </note>
          <note>
            Den första frågan gäller att det tydligen finns någon sorts metafysiskt
            förankrad egenskap hos just hemtjänster som gör att bara familjemedlemmar
            egentligen borde tillåtas att utföra dem. Är det så? Är det t.ex.
            en principiell skillnad mellan att städa och bädda Göran Perssons
            rum i riksdagen - jag tänker på den tid då han var riksdagsman
            - och att städa och bädda hans nya lägenhet i Malmö? Jag vet inte.
            Vad tycker Göran Persson själv?
          </note>
          <note>
            Den andra frågan handlar om i vad mån vi skall göra det lättare
            för hushållen att köpa denna typ av tjänster, också lagligt och
            skattat på en vit marknad.
          </note>
          <note>
            Göran Persson verkar i sitt svar utgå från att det redan i dag
            finns en enorm marknad där det betalas in en väldig massa skatt
            som han då riskerar att gå miste om om vi nu skulle börja subventionera
            på detta område. Så är det inte alls. Det handlar här om en utpräglad
            svart marknad, där väldigt litet levereras in till staten i skatt.
            Men subventioner, om vi skall kalla det så, till a-kassa och AMS-åtgärder
            kostar också pengar, om nu någon inte visste det.
          </note>
          <note>
            Frågan gäller alltså om det är rimligt att subventionera städning
            och bäddning i det näraliggande exemplet i det här huset, i riksdagsledamöternas
            rum och där skapa jobb men inte underlätta tillkomsten av sådana
            jobb i andra hushåll. Någon kanske håller med miljöminister Anna
            Lindh som i ett Godmorgonprogram i TV 4 den 18 oktober sade att
            detta nog var bra för henne, andra statsråd och andra höginkomsttagare
            men att det inte skulle vara lika bra om det började spridas och
            bli alltför spritt, om jag minns henne rätt.
          </note>
          <note>
            Den tredje frågan är mer teknisk, nämligen om man verkligen tycker
            att det skall bli lättare för hushållen att köpa sådana tjänster
            och om man vill ta bort hindren för en väl fungerande marknad
            för hushållsoch hemtjänster, då kan man välja mellan olika tekniker
            för att åstadkomma detta.
          </note>
          <note>
            Vissa ekonomer, som Paul Krugman, som Socialdemokraterna hade
            med på sitt seminarium i Visby i somras, anser att man skall lösa
            detta genom att vidga löneklyftorna, dvs. att extrema höginkomsttagare
            skall ha råd att köpa av extrema låginkomsttagare. Jag tror att
            Göran Persson och jag är helt överens om att kategoriskt avvisa
            en sådan möjlighet.
          </note>
          <note>
            Den andra möjligheten är att det blir en marknad med bidragsmodellen,
            vilken i dag tillämpas i Danmark, där 150 000-170 000 hushåll
            utnyttjar ungefär tio timmar i veckan för en subventionerad tjänst.
          </note>
          <note>
            Den sista möjligheten är att åstadkomma en hemtjänstmarknad med
            skattemässiga avdragsmöjligheter av olika konstruktioner för den
            som köper hemtjänster.
          </note>
          <note>
            Fru talman! Slutligen vill jag fråga: När är Göran
          </note>
          <note>
            Persson beredd att svara på om hushållstjänster bör få förekomma
            även utanför kretsen av statsråd och andra höginkomsttagare?
          </note>
          <note type="speaker">
            Anf. 6 BO LUNDGREN (m)
          </note>
          <note>
            Fru talman! Numera är det ju rätt svårt att veta vad
          </note>
          <note>
            Göran Persson egentligen menar när han lämnar svar.
          </note>
          <note>
            Men jag tänkte i den här debatten utgå från att han menar det
            som han faktiskt har skrivit i sitt upplästa svar.
          </note>
          <note>
            Arbetslösheten är, för att ta till i underkant, extremt hög i
            Sverige i dag. Den riskerar att permanentas. Arbetslösheten började
            växa mot slutet av 1980-
          </note>
          <note>
            talet och accelererade framför allt när botten nästan gick ur
            hemmamarknaden i samband med att finanskrisens effekter på återbetalning
            av lån och motsvarande kom. Vi fick en återhämtning när det gäller
            nya jobb i slutet av 1993 till följd av produktivitetsfrämjande
            åtgärder, som den förra regeringen vidtog i form av sänkta arbetsgivaravgifter,
            och självklart också det minskade värdet på den svenska kronan.
            Vi ser nu att det börjar plana ut och att det finns en risk för
            att vi kommer in i en lågkonjunktur.
          </note>
          <note>
            Om man inte driver en riktig arbetsinriktad politik finns det
            alltså en uppenbar risk att vi får en permanent massarbetslöshet.
            Detta måste man hantera genom att mönstra ut stelbenta arbetsmarknadsregleringar
            och genom att höja kompetens- och utbildningsnivå. Man måste sanera
            budgeten så att man får en permanent rimlig räntenivå. Man skall
            inte heller extrabeskatta investeringar. Men det är också en fråga
            om skattebelastningen på arbetet i sig självt. Med en hög skattebelastning
            på arbete kostar det mer att anställa, och färre får jobb. Det
            är ganska givet. Det är därför som den nödvändiga budgetsaneringen
            hade bort inriktas på besparingar i stället för en höjning skatten
            på arbete så mycket som har skett under finansministerns tid i
            Finansdepartementet.
          </note>
          <note>
            Skattebelastningen på arbete är alltså ett generellt problem
            i Sverige och i många andra länder i Europa.
          </note>
          <note>
            Men det här generella problemet drabbar allra hårdast sådana
            tjänster där det finns alternativ som är rimliga och som innebär
            att man inte alls betalar några skatter. Det gäller just tjänster
            som att måla ett hus, tapetsera en lägenhet, klippa gräs, osv.
            till skillnad från, skulle jag gissa i alla fall, vad som gäller
            en elektrisk spis, där man knappast kan göra spisen själv eller
            köpa den svart eller avstå från att över huvud taget ha en spis.
            När det gäller husmålningen och tapetseringen och andra sådana
            tjänster finns alternativet att man gör det själv. Finansministern
            får inga skatter, och det blir billigare även om det samhällsekonomiskt
            inte är speciellt bra, och det leder naturligtvis till färre jobb
            än vad det annars skulle göra. Man kan, vilket är olagligt, men
            det händer ändå, finansministern, låta någon göra det svart. Också
            då går finansministern och vi alla miste om skatteinkomster. Det
            kommer att utföras ett arbete men inte på ett sätt som gör att
            en normal arbetslös kan få jobbet i stället. Man kan bestämma
            sig för att det kostar så mycket på grund av de höga skatterna
            att man över huvud taget inte vidtar åtgärder.
          </note>
          <note>
            I alla dessa tre fall åstadkommer man inga jobb, i varje fall
            inte några redovisade jobb. Att tjänsterna är så hårt skattebelastade
            genom inkomstskatten, arbetsgivaravgifter och mervärdesskatt är
            ett stort problem i Sverige och i en hel del andra länder där
            man har börjat vidta olika åtgärder.
          </note>
          <note>
            Finansministern talar i sitt svar om att normala produktionskostnader
            måste kunna bäras. Om det bara hade varit fråga om produktionskostnader,
            men det är ju skattekostnaderna som är problemet i det här avseendet.
            Det som jag talar om är åtgärder som drar ned skattebelastningen.
            Då säger finansministern att det innebär att man subventionerar.
            Det är klart att man kan använda ordet subventioner om skatteminskningar
            om man utgår från att vi alltid framgent skall ha ett högskattesamhälle
            som kväver tillväxtkraft i största allmänhet. Men subventionering
            är det ju inte om man försöker uppnå en rimlig skattenivå och
            först gör det på sektorer där det gör mest nytta och där vi kan
            få fram flest nya jobb för att minska arbetslösheten. Jag är inte
            beredd att ta på mitt ansvar att lämna någon väg oprövad när det
            gäller att skapa förutsättningar för nya jobb.
          </note>
          <note>
            Vad skall man då göra i detta avseende? Ja, långsiktigt är det
            rimligt att ifrågasätta att den här typen av tjänster belastas
            av mervärdesskatt. Men i dagens läge medger inte EU-reglerna sådana
            förändringar. De måste ändras först. Avdrag vid inkomstbeskattning
            är fullt tänkbart och logiskt dessutom. Men det är tekniskt komplicerat,
            och inte minst gäller det socialavgifter.
          </note>
          <note>
            Finansministern frågade mig för några månader sedan i en liknande
            debatt: Vad är det Bo Lundgren tänker föreslå? Jag ser med intresse
            fram emot detta.
          </note>
          <note>
            Vi har i vår motion presenterat alternativet. Låt oss eliminera
            större delen av den här skattekostnaden när det gäller sådana
            tjänster som i dag faktiskt inte utförs, och för vilka skattebortfallet
            i realiteten blir om inte noll så några hundra miljoner. Låt oss
            där se till att eliminera skattebelastningen genom en skattereduktion,
            definiera tjänsterna och skapa förutsättningar för att nya jobb
            skall växa fram, vilket tillstyrktes av Göte Bernhardsson i AMS
            när Lars Winell redovisade den utredning som jag lät honom göra
            just för att kunna skapa de nya jobben.
          </note>
          <note>
            Mats Odell har redan tagit upp det löjliga begreppet pigdebatt
            och annat. Margareta Winberg som sitter i kammaren hade en debatt
            med mig när jag var skatteminister om detta. Vi kunde konstatera
            att om hon menade att arbetets innehåll är negativt, så är det
            egentligen förnedrande både för henne och för dem som använder
            uttrycket, eftersom jobbet skall utföras.
          </note>
          <note>
            Finansministern, här är det fråga om människors möjlighet till
            arbete. Varför vill finansministern inte låta människor som i
            dag är arbetslösa få jobb i hushållssektorn?
          </note>
          <note type="speaker">
            Anf. 7 ULLA HOFFMANN (v)
          </note>
          <note>
            Fru talman! Jag tackar också finansministern för svaret. Mats
            Odells interpellation om sysselsättningen inom hushållssektorn
            är mycket intressant ur många synpunkter, men jag tänker bara
            ta upp två.
          </note>
          <note>
            Genom försämrade villkor för vuxenstuderande med barn genom nedskärningar
            i den offentliga sektorn och genom minskade bidrag till kommunerna
            kommer allt fler kvinnor att stå utanför arbetsmarknaden. Prognoser
            över arbetslösheten visar att den kvinnliga arbetslösheten ökar
            och att den kommer att gå förbi den manliga.
          </note>
          <note>
            I tillväxtpropositionen säger regeringen att den beräknar att
            ca 80 000 jobb kommer att försvinna inom offentlig sektor under
            de närmaste åren, jobb som till största delen innehas av kvinnor.
            Dessa kvinnor kommer, vare sig de vill eller inte, att tvingas
            tillbaka till hemmen, där de kommer att sköta allt hushållsarbete
            gratis, där de kommer att sköta barnomsorgen gratis, och där de
            kommer att sköta äldreomsorgen gratis. Hur kan någon tro att det
            i framtiden kommer att finnas utrymme för avlönade jobb i hushållssektorn?
          </note>
          <note>
            Mats Odell räknade upp flera kända personer som är för en hemtjänstmarknad.
            Det säger sig självt att det med eller utan statliga subventioner
            kommer att kosta att anlita ett hembiträde.
          </note>
          <note>
            Det blir därför - utan subventioner enligt Ann-
          </note>
          <note>
            Marie Pålsson - en liten lyxelit och med subventioner en litet
            större lyxelit som kommer att ha råd. Med detta tänkande följer
            också underförstått att det förvärvsarbete som denna grupp av
            kvinnor utför även fackligt och politiskt är så viktigt att de
            måste avlastas hushållsarbetet för att orka. De anser sig så kvalificerade
            att de kan driva den fackliga och politiska kampen å dessa hembiträdens
            vägnar. Jag skulle tippa att lönen för ett subventionerat hembiträde
            blir ungefär netto 7 000 kr. Med den lönen blir det inget över
            för hembiträdet att sin tur utnyttja hemservicen så att hon också
            kan delta i samhällsbygget. De som har råd kan anställa ett hembiträde
            och därmed också köpa tid för facklig och politisk kamp.
          </note>
          <note>
            Den danska hemservicen visar också att det inte kan bli fråga
            om några högre löner. I en utvärdering säger man att man även
            fortsättningsvis kommer att vara beroende av bidrag från staten,
            eftersom brukarna inte vill betala mer för servicen än vad de
            gör i dag. Om man höjer priserna tappar verksamheten i konkurrens
            med brukarnas gör-det-själv-arbete. Brukarna betalar i dag 57
            danska kronor per timme, och staten skjuter till 85 danska kronor.
          </note>
          <note>
            I ett samhälle som strävar mot jämlikhet och där man för en politik
            för full sysselsättning, där löneskillnaderna mellan grupper utjämnas
            och där utbildningsresurserna fördelas jämlikt finns ingen plats
            för hembiträden därför att det bara är underprivilegierade som
            kan rekryteras till sådana uppgifter. Ingen som har valmöjlighet
            sätter sig i den svaga situation som ensamarbete i en privat familj
            innebär.
          </note>
          <note>
            Sverige är ett föregångsland vad gäller kvinnors höga förvärvsfrekvens.
            Vi har t.o.m. fått jämställdhetspris. Det betyder inte att vi
            är bra, bara att vi är bättre än de flesta andra länder. En förutsättning
            för kvinnors relativt höga förvärvsfrekvens är den offentliga
            sektorn med bl.a. offentligt och solidariskt finansierade barnomsorg,
            sjukvård och äldreomsorg. Genom att sänka tjänstemomsen och arbetsgivaravgifterna
            dras pengar från den offentliga sektorn med ytterligare nedskärningar
            som följd.
          </note>
          <note>
            Eva Moberg har myntat begreppet "kvinnans villkorliga frigivning".
            Hon syftade på utvecklingen under 60-talet då samhället tog över
            ansvaret för den sociala servicen, vilket ledde till att kvinnorna
            dök upp på arbetsmarknaden. Ett av syftena var att alla skulle
            kunna ha barn och förvärvsarbeta under drägliga omständigheter.
            När nu vissa välbärgade kvinnor och män kräver statligt subventionerade
            hembiträden
          </note>
          <note>
            - under täckmantel av att det löser arbetslösheten -
          </note>
          <note>
            verkar det som att vi är tillbaka där vi startade. Att tro att
            statligt subventionerade hembiträden löser arbetslösheten är befängt.
            Den danska hemservicen har under 1995 gett 2 300 människor arbete.
            Att tro att statligt subventionerade hembiträden främjar jämställdheten
            mellan könen är också befängt. Pressen på dem som har förvärvsarbete
            i dag är lika stor och inte beroende på kön. Finns det ett hembiträde
            kommer männen att kunna slippa att ta sitt ansvar för hem och
            barn och via skattsedeln köpa sig husfrid.
          </note>
          <note>
            Mats Odell refererar till Ann-Marie Pålsson. Jag är förvånad
            över att en företrädare för kds, som i alla sammanhang predikar
            om familjen som samhällets minsta enhet, kan just ta denna ekonom
            som sin förebild. Hon säger att de med utbildning skall ägna sig
            till hundra procent åt det, inte åt hushållsarbete som någon annan
            kan sköta. Hon påpekar det olönsamma i att högutbildade föräldrar
            måste lämna sina arbeten för att gå och hämta barn på dagis. Ett
            led i barnens fostran är att lära dem att ta hand om sig själva,
            att lära sig att plocka upp sina kläder, att städa sina rum, plocka
            undan disk m.m. En stor del av gemenskapen i familjen består av
            gemensamt utfört hushållsarbete:
          </note>
          <note>
            Man städar, tvättar, diskar och lagar mat tillsammans.
          </note>
          <note>
            Denna fostran till självständighet och gemenskap vill nu Mats
            Odell och några andra att någon annan än föräldrarna skall stå
            för. Detta kommer alltså från en representant för ett parti som
            helst skulle se att alla offentliga daghem försvann.
          </note>
          <note>
            Frågan om subventioner till hemhjälp är ett val mellan livsstil
            och värderingar på ett mycket djupare plan än många vill gå med
            på, säger Anne Marie
          </note>
          <note>
            Berggren, fil. dr. i historia i en debattartikel i Svenska
          </note>
          <note>
            Dagbladet. Det gläder mig att finansministern och jag tycks dela
            värderingarna i just denna fråga.
          </note>
          <note>
            Anf. 8 ROSE-MARIE FREBRAN (kds)
          </note>
          <note>
            Fru talman! Efter att ha lyssnat på fackföreningsanställda i
            Folkets hus i Malmö i går förklarade Mona
          </note>
          <note>
            Sahlin: De gamla metoderna att skapa sysselsättning fungerar
            inte, vi måste hitta nya sätt.
          </note>
          <note>
            Visioner och nytänkande behövs både när det gäller att skapa
            förutsättningar för en tillväxt som leder till varaktiga arbetstillfällen
            och då det gäller att genom arbetsmarknadspolitiska åtgärder lindra
            arbetslöshetens gissel. Den totala arbetslösheten i vårt land
            är ett oerhört problem. Ändå vill jag hävda att just ungdomsarbetslösheten
            inger att det finns extra farhågor.
          </note>
          <note>
            En av de viktiga pusselbitarna när en ung människa bygger upp
            sin identitet är tillgången till ett arbete. I dag upplever många
            ungdomar att de inte räknas.
          </note>
          <note>
            Deras kunskap tas inte i anspråk, de är inte efterfrågade, inte
            behövda. Det kan få förödande konsekvenser.
          </note>
          <note>
            Vi vet genom olika undersökningar hur djupt och snabbt ungdomar
            kan fara illa av att vara arbetslösa.
          </note>
          <note>
            Skilda åtgärder på det arbetsmarknadspolitiska området har satts
            in, och många nya utbildningsplatser har skapats. Trots detta
            är ca 130 000 ungdomar öppet arbetslösa. Vi tvingas alltså konstatera
            att det inte gjorts tillräckligt. I vissa fall har det som gjorts
            dessutom varit för dåligt anpassat till verkligheten. Ett exempel
            på det är arbetsplatsintroduktionen, API.
          </note>
          <note>
            Fru talman! Antalet ungdomar i API har ökat långsamt, i snigelfart,
            under hösten och uppgick vid månadsskiftet oktober/november till
            12 000 jämfört med ungdomspraktiken som under vintern 1993/94
          </note>
          <note>
            uppgick till 90 000. Det är alltså en försvinnande liten del.
            Den stora hemskon är kravet på löfte om anställning i företaget
            redan innan introduktionen påbörjas, ett krav som i dag är absolut
            just för den här utsatta åldersgruppen 20-24 år.
          </note>
          <note>
            API för ungdomar har blivit ett misslyckande av en sådan omfattning
            att arbetsmarknadsutskottet i riksdagen har sett sig föranlåtet
            att ta ett eget initiativ och föreslå lättnader vad gäller anställningskravet.
            Vi kommer att här i kammaren få ta ställning till det förslaget
            på fredag.
          </note>
          <note>
            Under alla omständigheter är insatserna för arbetslösa ungdomar
            otillräckliga. Det kristdemokratiska förslaget om att införa en
            ungdomsskattsedel skall ses bl.a. i det perspektivet. En U-skattsedel
            kan förslagsvis utfärdas till ungdomar som är under 25 år och
            som har varit arbetslösa i minst tre månader. Innehavaren av denna
            skattsedel får rätt att med särskilda skattevillkor sälja en begränsad
            kategori tjänster som tillhör den i dag icke existerande marknaden
            för hushållstjänster. Innehavaren är befriad från såväl moms som
            skattedelen av arbetsgivaravgiften. Vi kristdemokrater ser flera
            fördelar i det här förslaget. Det lägger initiativet hos den enskilde
            ungdomen. Han eller hon får själv möjlighet att förbättra sin
            situation i stället för att bli ett fall som skall omhändertas
            av någon myndighet. Det innehåller också ett betydande inslag
            av utbildning. Ungdomarna tränas i att starta och driva ett eget
            företag. De lär sig ta initiativ, sköta bokföring m.m. Det kan
            bli en entreprenörskola som Sverige kommer att ha stor nytta av.
            Det höjer vår BNP och vår välfärd, för det skapar en marknad av
            nya tjänster som annars inte existerar. Arbetskraft som inte annars
            utnyttjas kommer i produktion. Svart arbetskraft kan bli vit.
            Det sänker arbetslösheten för en särskilt utsatt grupp. Det är
            också en billig åtgärd. Bruttokostnaden är noll, eftersom sänkningarna
            avser tjänster som i dag praktiskt taget inte finns. Åldersbegränsningen
            undanröjer risken för att ungdomar skulle fastna i den här typen
            av skattesubventionerade arbeten för en längre tid än vad de egentligen
            vill. En SKOP-
          </note>
          <note>
            undersökning bland 1 000 ungdomar i åldern 16-25 år som gjordes
            1993 visar att två av tre ungdomar tror på
          </note>
          <note>
            U-skattsedeln som ett sätt att skapa fler jobb. Tre av fem tycker
            att den här typen av arbeten vore bra träning för att starta ett
            eget företag.
          </note>
          <note>
            Fru talman! Avslutningsvis vill jag därför fråga finansministern:
            Har finansministern ingen känsla för att öppna denna gigantiska
            men slumrande hemtjänstmarknad till fromma bl.a. för arbetslösa
            ungdomar?
          </note>
          <note>
            Anf. 9 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag vill knyta an till den fråga som
          </note>
          <note>
            Rose-Marie Frebran slungar ut. Svaret blir att om man skall subventionera
            de ungdomar hon talar om med samhällets pengar, så skall de rimligen
            styras mot sektorer som har bättre framtidsmöjligheter för deras
            del än hushållssektorn.
          </note>
          <note>
            Att tala om det här som en ungdomsfråga tycker jag känns litet
            bedrägligt. Vi vet ju, Rose-Marie Frebran och jag liksom alla
            andra som har följt debatten, att de ungdomar som kommer att hamna
            i den här typen av arbeten i regel är de som saknar den utbildning
            som gör att de kan vara med när konjunkturen vänder uppåt. Att
            då med skattepengar subventionera människor som därmed skulle
            ha råd att efterfråga deras tjänster, i stället för att använda
            dessa skattepengar till att ge dem en kompletterande utbildning,
            det är att lämna dem i sticket.
          </note>
          <note>
            Jag går så över till den fråga som Bo Lundgren tar upp, den som
            han börjar debatten med. Det är ganska enkelt att med breda penseldrag
            beskriva hur man egentligen borde göra för att klara arbetslöshetsproblemet.
            Det är i den här debatten lika föga imponerande som alltid annars.
            Vi har hört det förut, Bo
          </note>
          <note>
            Lundgren.
          </note>
          <note>
            Till yttermera visso hade ni, Bo Lundgren, möjlighet att pröva
            idéerna i praktiken. Det gick inte så bra, om jag uttrycker mig
            försiktigt. Det är då inte veckans understatement utan snarare
            årets.
          </note>
          <note>
            Nu kommer man igen med samma förslag en gång till: Bara man tar
            ned skatterna så kommer jobben att växa fram. I en intervju i
            den nya dagstidningen Dagens Politik har Olof Johansson obönhörligt
            tagit ned det resonemanget till den nivå där det hör hemma.
          </note>
          <note>
            Han säger att övertron på skattesänkningar som en metod att skapa
            arbete var någonting som fick sig en ordentlig törn, någonting
            som kom att mötas av en verklighet, för den förra regeringen i
            dess regeringsutövning.
          </note>
          <note>
            Där tror jag att Olof Johansson har rätt. De försök som har gjorts
            att med sänkta skatter plocka fram en arbetsmarknad har inte varit
            särskilt framgångsrika.
          </note>
          <note>
            Bo Lundgren har ju prövat, och resultatet har vi sett.
          </note>
          <note>
            Det handlar dock om ett mödosamt arbete: att sanera offentliga
            finanser, att hålla igen, att spara, att t.o.m. höja en del skatter
            - för att på så sätt få balans, återvinna förtroende, pressa tillbaka
            räntor, få upp investeringar och skapa arbetstillfällen som faktiskt
            förmår tävla i öppen konkurrens, både på marknaden här hemma och
            på världsmarknaden.
          </note>
          <note>
            Vi får så att säga börja ordentligt från början igen i
          </note>
          <note>
            Sverige efter den jättelika nedkörningen av de offentliga finanserna.
            Det finns ingen enkel väg; det finns ingen enda väg. Här finns
            bara en möjlighet: att faktiskt gå till de ekonomiska fundamenten
            och återskapa balanserna igen.
          </note>
          <note>
            Det är den processen vi nu är mitt uppe i, och vi ser nu resultaten.
            De nya jobben kommer, men det kommer samtidigt ett utbud av arbetskraft.
            När människor ser att det finns arbeten att söka så söker sig
            fler ut på arbetsmarknaden. Den öppna arbetslösheten ligger alltså
            kvar. Vi kan självklart inte nöja oss med detta.
          </note>
          <note>
            Då kommer man in på diskussionen om hushållstjänster. Först vill
            jag säga att hushållstjänster finns på arbetsmarknaden i dag.
            Det är bara det att när de skall fördelas har vi i dag valt att
            göra det med hjälp av en mycket kraftig samhällelig subvention.
            Det görs inom hemtjänstens ram och inom assistansverksamheten
            oerhört viktiga insatser för de människor som får chans att ta
            del av detta. Hushållstjänsten som sådan i den formen är alltså
            naturligtvis värdefull.
          </note>
          <note>
            Med det innebär ju också en stark fördelningspolitisk aspekt.
            Om vi nu skall subventionera med samhällspengar så skall det väl
            rimligen också vara subventioner av sådant slag att tjänsten kommer
            att konsumeras av dem som bäst behöver den. Om man nu vill att
            bättre bemedlade som Mats Odell och andra som nämnts i debatten
            skall ha den här möjligheten så får man väl betala för det på
            de villkor som finns på arbetsmarknaden. När man sätter rätt pris
            på den här tjänsten så tror jag inte att det kommer att vara en
            stor arbetsmarknad i framtiden. Det är min bedömning.
          </note>
          <note>
            Det finns de som talar om att bruttokostnaden är noll, att det
            här är något man skall göra i stället för att gå arbetslös. Det
            är klart; ser man det som en arbetsmarknadspolitisk insats på
            kort sikt kan jag följa resonemanget, och då kanske jag inte har
            så svårt med det heller. Men ser man det som ett permanent inslag
            som skall subventioneras med skattemedel så är naturligtvis bruttokostnaden
            för detta betydande. . .
          </note>
          <note>
            Anf. 10 TALMANNEN
          </note>
          <note>
            Tiden är ute, finansministern. Det går bra att fortsätta i nästa
            inlägg.
          </note>
          <note type="speaker">
            Anf. 11 MATS ODELL (kds)
          </note>
          <note>
            Fru talman! Jag skall vid lämpligt tillfälle överlämna ett exemplar
            av kristdemokraternas familjepolitiska program till Ulla Hoffmann,
            så slipper vi ta kammarens dyrbara tid till att reda ut alla missförstånd
            i hennes inlägg. Vad det går ut på för oss kristdemokrater, Ulla
            Hoffmann, är att på olika sätt se till att det blir möjligt för
            hårt dubbelarbetande föräldrar att få mer tid för barnen.
          </note>
          <note>
            Göran Persson fortsätter att passa i själva grundfrågan här,
            nämligen om det finns en legitimitet i att fler än de med extremt
            höga inkomster efterfrågar sådana här tjänster.
          </note>
          <note>
            Han talar om subventioner. I dag, Göran Persson, subventionerar
            staten väldigt många tjänster. Låt oss t.ex. nämna allt det som
            händer med statligt ombyggnadsstöd. Vi subventionerar allergisaneringen,
            vilket var priset för att få med Miljöpartiet på det stora
          </note>
          <note>
            RAS-äventyret. Göran Persson anslog glatt 2 miljarder till den
            subventionen. Till RAS anslogs 7 miljarder - där knusslades det
            inte med slantarna.
          </note>
          <note>
            Mot den bakgrunden är det litet magstarkt när Göran Persson avslutar
            svaret till mig så här: "Det utrymme som kan finnas för en subventionering
            av tjänster måste därför i första hand tas i anspråk av vården,
            omsorgen och utbildningen." Jag frågar då:
          </note>
          <note>
            När kommer dessa subventioner till vården och omsorgen?
          </note>
          <note>
            Vi kristdemokrater har som Göran Persson vet ett förslag, som
            vi skall rösta om här i kammaren på tisdag, om att ge ett riktat
            stöd till just vård och omsorg på 4,8 miljarder. Detta har vi
            finansierat till sista öret i vår budgetmotion.
          </note>
          <note>
            Nej, Göran Persson, jag tycker det är dags att erkänna att Sverige
            nu inte längre har råd att tabubelägga och bannlysa hela den slumrande
            hemtjänstmarknaden. Det finns i dag väldigt många dubbelarbetande
            som inte har någon tid men som har en del pengar.
          </note>
          <note>
            Det finns också andra som har mycket tid men inga pengar. Vi
            måste nu våga se de moderna nutidsmänniskornas problem utan att
            lägga perspektivet från mellankrigstidens pilsnerfilmer som någon
            sorts filter över verkligheten. Det här är nutidsmänniskors problem.
            Jag tycker att vi som politiker måste göra någonting åt detta
            och inte hänvisa till de principer som
          </note>
          <note>
            Göran Persson hittills har hänvisat till i debatten.
          </note>
          <note>
            Jag kan förstå om Göran Persson tycker att jag inte är rätt frågeställare,
            eftersom det kan behöva föras en debatt längre fram. Men se på
            det här med öppna ögon. Låt tusen blommor blomma även inom den
            egna rörelsen. Då tror jag att vi gemensamt kan pröva nya möjligheter
            för att få ned arbetslösheten och öka välfärden.
          </note>
          <note type="speaker">
            Anf. 12 BO LUNDGREN (m)
          </note>
          <note>
            Fru talman! Jag tänker inte ta upp någon längre debatt med Ulla
            Hoffmann, men jag inser att Vänsterpartiet tycker att det är bättre
            med hög arbetslöshet och urholkat välstånd än att ge upp de socialistiska
            principerna om höga skatter och socialiserade tjänster i största
            allmänhet.
          </note>
          <note>
            Göran Persson säger att vi hade möjlighet att pröva idéerna.
            Vi kan ju se vad olika idéer kan leda fram till. Vad ledde Göran
            Perssons och andras inom den socialdemokratiska regeringen idéer
            fram till? Ledde de fram till sunda statsfinanser och till att
            vi inte fick en spekulationsekonomi som bidrog till en finanskris?
          </note>
          <note>
            När var det arbetslösheten började att accelerera,
          </note>
          <note>
            Göran Persson? Det kommer inte Göran Persson att ta upp här.
            Han är demagog och en skicklig retoriker, det vet vi. Men var
            och en kan gå till statistiken och konstatera att fram till 1991,
            då vi tog över, var det en accelererande arbetslöshet. När vi
            lämnade över regeringsansvaret hade utvecklingen vänt. Då växte
            de nya jobben fram. Det är en eftersläpning, men så var utvecklingen.
          </note>
          <note>
            Det är givet att det krävs mycket för att lösa problemet med
            den stora arbetslösheten. Och det måste vi göra för de som är
            arbetslösa och som inte bara får ekonomiska bekymmer utan som
            också kan få sociala problem. Bristande självkänsla är ett stort
            problem.
          </note>
          <note>
            Men vi måste komma till rätta med arbetslösheten också för alla
            andras skull. Arbetslösheten i vid mening kostar hushållen i Sverige
            ca 20 000-30 000 kr per hushåll i minskad produktion och kostnader
            i form av bidrag och annat. För allas skull måste vi alltså hantera
            detta problem. Då är det väl bättre, Göran
          </note>
          <note>
            Persson, att satsa på en linje där det hellre skall vara arbete
            än bidrag. Vi skall ta till vara varje möjlighet nu och i framtiden
            för att skapa förutsättningar för nya jobb, som är så bra som
            möjligt och så högavlönande som möjligt. Men det är alltid bättre
            att få ett jobb än att få ett bidrag. Jag skulle gissa att vi
            kan vara överens om detta.
          </note>
          <note>
            Då är naturligtvis skatten på arbete ett problem.
          </note>
          <note>
            Jag tror inte att ens Göran Persson kan förneka att det är ett
            större problem om alternativen är mera lättillgängliga. Skatten
            på arbete är svårare att hantera. Man kan välja mellan alternativen
            gör det själv, gör det svart eller gör det inte. Men dessa alternativ
            skapar inga jobb. Det var ju också därför som AMS tillstyrkte
            att vi borde göra någonting för att skapa förutsättningar för
            att hushållsektorns efterfrågan på tjänster också skulle expandera.
          </note>
          <note>
            Ni insåg till en del att skatten på arbete är ett problem. Det
            var ju därför som Anders Sundström gick ut med RAS, som inte gav
            någon effekt. Men hur tror ni att en permanent skattehöjning på
            arbete - många gånger större jämfört med de tillfälliga lättnader
            som ni genomförde - skulle kunna undanröjas om de är tillfälliga?
            Det går ju inte. Men ni insåg uppenbarligen att hög skatt på arbete
            var ett problem. Varför då inte göra någonting åt saken?
          </note>
          <note type="speaker">
            Anf. 13 ULLA HOFFMANN (v)
          </note>
          <note>
            Fru talman! Rose-Marie Frebran säger att det behövs nya lösningar
            för att man skall kunna komma till rätta med arbetslösheten. Kds
            sätt för att lösa problemet med arbetslösheten tycker jag inte
            är ett nytt sätt.
          </note>
          <note>
            Det är ingen ny lösning, utan det är ett gammalt sätt.
          </note>
          <note>
            Om samhället rycker in och subventionerar hushållshjälp och hämtning
            på dagis innebär det att vi återvänder till hembiträdenas och
            barnflickornas tid, den tid som vi hade på 30-40-talet, som vi
            sedan kom ifrån i och med jämlikheten bland kvinnorna och genom
            den offentliga sektorn.
          </note>
          <note>
            Det är också mycket märkligt att höra Rose-Marie
          </note>
          <note>
            Frebran stå och prata som hon gör. Samtidigt är hon ute och kämpar
            hårt för att de kvinnor som går på komvux skall få behålla sina
            barntillägg.
          </note>
          <note>
            Vi lånar ut massor av pengar till studier på komvux, för studier
            till sjuksköterskor, laboratorieassistenter, bibliotekarier osv.
            Vi satsar alltså miljarder på utbildning till tjänster inom den
            offentliga sektorn.
          </note>
          <note>
            Dessa pengar skall vi nu slänga bort, tycker Rose-
          </note>
          <note>
            Marie Frebran, Mats Odell och tydligen också Bo
          </note>
          <note>
            Lundgren. I stället för att låta dessa kvinnor arbeta kvar i
            offentlig sektor skall vi inrätta lågavlönade, lågkvalificerade
            och osäkra jobb inom marktjänsten.
          </note>
          <note>
            Mats Odell säger sig arbeta för att hårt arbetande föräldrar
            skall få lättnader. Det är hedervärt, om det hade varit så att
            Mats Odells förslag hade löst alla hårt arbetande föräldrars situationer.
            Men vad han också säger är att kvinnor med höga inkomster skall
            kunna köpa hemhjälp medan de som har låga inkomster inte skall
            kunna göra det, eftersom de inte har pengar så att det räcker.
          </note>
          <note>
            Mats Odell talar också om dubbelarbete. Men ännu så länge är
            det faktiskt kvinnorna som sägs vara dubbelarbetande genom att
            de har ansvaret också för hem och barn samtidigt som de är ute
            och förvärvsarbetar. Det är ännu långt kvar innan hemarbetet är
            jämnt fördelat.
          </note>
          <note>
            Det som ökar och som inte kan kallas dubbelarbete är ju pressen
            från arbetsgivarna på att man skall arbeta övertid. I dag har
            vi en övertid som i siffror motsvarar 150 000 jobb. Medan allt
            fler går arbetslösa sliter de som har jobb ut sig. Lösningen på
            detta är enligt kds och moderaterna att man skall öppna den slumrande
            hemtjänstmarknaden. Det tycker inte
          </note>
          <note>
            Vänsterpartiet.
          </note>
          <note>
            Anf. 14 ROSE-MARIE FREBRAN (kds)
          </note>
          <note>
            Fru talman! Jag skall först till Ulla Hoffmann säga att jag inte
            förstår den motsättning som hon tar upp angående det engagemang
            som jag på olika sätt ger uttryck för. För mig ligger det inte
            någon motsättning i detta. Det är inte fråga om att ta pengar
            från några behövande och ge till några andra.
          </note>
          <note>
            Denna kommentar riktar sig också till finansministern när det
            gäller kostnaden. Jag nämnde uttrycket bruttokostnad noll. Det
            är inte av den anledningen att vi genom att satsa på arbetslösa
            får bruttokostnaden noll, utan det är inte minst av den anledningen
            att vi går in och gör någonting. Vi vill öppna en sektor som i
            dag är svart i den mån den finns. Vi vet inte exakt hur stor den
            är, men vi vet att det finns en svart sektor på det här området.
          </note>
          <note>
            Sedan kan man naturligtvis också tala om nettokostnaden, minskade
            bidrag och ökade skatteintäkter.
          </note>
          <note>
            Även om man räknar av detta mot eventuella undanträngningseffekter
            kan man t.o.m. hamna på plus.
          </note>
          <note>
            Därför är det litet besvärande samtidigt som det krånglar till
            en öppen debatt på det här området när vi tvingas att använda
            uttrycket subventioner. Detta är alltså missvisande. Egentligen
            skulle jag inte vilja använda ordet subventioner, men jag gör
            det ändå.
          </note>
          <note>
            Min utgångspunkt är dock inte att vi skall ta från en viss grupp
            och ger till en annan. Jag accepterar absolut inte den beskrivningen.
          </note>
          <note>
            Då vill jag fråga Göran Persson: Varför är det å ena sidan så
            legitimt att subventionera arbeten som normalt utförs av män och
            varför är det å andra sidan ett sådant otroligt stort motstånd
            mot att subventionera arbeten som oftast utförs av kvinnor?
          </note>
          <note>
            Det som vi kristdemokrater vill uppnå med vårt förslag är att
            man skall försöka att hitta en form som samtidigt stimulerar tjänstesektorn,
            minskar ungdomsarbetslösheten, möjliggör för vanliga hushåll att
            köpa tjänster på en reguljär arbetsmarknad och bidrar till att
            förändra attityder till egenföretagande. Det är sällan som man
            hittar ett förslag som i sig kombinerar så många positiva effekter.
          </note>
          <note>
            Min fråga till Göran Persson är alltså: Varför subventionera
            det som utförs av män men aldrig subventionera det som utförs
            av kvinnor?
          </note>
          <note>
            Anf. 15 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag börjar med Rose-Marie Frebrans fråga. Hon undrade
            varför man subventionerar arbetstillfällen som riktar sig till
            män men aldrig sådana som riktar sig till kvinnor. Med detta skall
            då förstås att hushållstjänster skulle vara någonting som representerar
            en kvinnlig arbetsmarknad. Därmed skulle insatser på byggsektorn
            representera en manlig arbetsmarknad. Varför skall man subventionera
            det ena men inte det andra? Det är så jag uppfattar frågan.
          </note>
          <note>
            Här har vi anledning att reda ut begreppen. De subventioner som
            vi har infört under den senaste tiden t.ex. inom byggsektorn har
            varit av rent arbetsmarknadspolitiskt slag. Det har ju gjorts
            för att man skulle hålla i gång en verksamhet, inte som ett stadigvarande
            inslag i försöken att bygga upp en ny arbetsmarknad.
          </note>
          <note>
            Den verksamheten måste klara sig med hjälp av den efterfrågan
            som normalt skall finnas i ekonomin och den betalningsvilja som
            uppdragsgivarna har.
          </note>
          <note>
            Men i en djup konjunktursvacka kan man tänka sig att göra överbryggande
            insatser inom exempelvis byggsektorn. Det handlar om konjunkturpolitik,
            ingenting annat. Jag sade förut i mitt svar att hushållstjänster
            naturligtvis kan försvaras som en konjunkturpolitisk åtgärd, som
            en insats i en lågkonjunktur i stället för någonting annat.
          </note>
          <note>
            Vad jag vänder mig mot är att Rose-Marie Frebran och andra i
            den här debatten försöker ta lågkonjunkturen till intäkt för att
            skapa en permanent, skattesubventionerad, arbetsmarknad som kommer
            att innehålla tjänster som i ekonomin inte är av det slaget att
            de kommer att bidra till att hålla tillväxttakten uppe.
          </note>
          <note>
            Jag vill att våra välutbildade ungdomar, vår bästa arbetskraft,
            skall erbjudas arbeten i sektorer som konkurrerar på en öppen
            marknad och som kan mäta sig med världsproduktionen. Överger vi
            den målsättningen för den ekonomiska politiken, söker vi oss bort
            från den målsättningen och låter den ersättas med en satsning
            på att subventionera hushållstjänster för att kunna bereda sysselsättning
            åt ungdomar i Frebrans värld uppenbarligen i första hand åt flickor
            och kvinnor då har vi gett upp, inte bara i fråga om jämställdhets-
            och fördelningspolitik. Vi har också gett upp ambitionen att hålla
            ett högt tillväxttal och en hög förändringsbenägenhet i ekonomin.
            Det skulle konservera och leda till stagnation. Det är något som
            vi inte har råd med om vi vill fortsätta att ha den typ av välfärdssamhälle
            vi har bestämt oss för i vårt land.
          </note>
          <note>
            Jag vill också ha sagt att hela den sanering av den offentliga
            ekonomin vi nu går igenom syftar till att långsiktigt klara grunden
            för de offentliga tjänsterna.
          </note>
          <note>
            Den syftar också till att långsiktigt klara trovärdigheten för
            de offentliga försäkringssystemen. Vi genomför inte besparingar
            och skattehöjningar för att vi vill vara elaka. Vi gör det för
            att vi vet att väldigt många människor för sin frihet och för
            sin trygghet är beroende av att den gemensamma sektorn fungerar.
            Då skall den också ha en stabil, långsiktig finansiering så att
            man vet att kontraktet är någonting värt. Det är den anpassningen
            vi nu är inne i. Denna förvarskamp förutsätter naturligtvis en
            oerhörd insats för att långsiktigt trygga arbetsmarknaden, inte
            minst för kvinnorna, och för att många människor skall få tillträde
            till ett rikt och värdigt liv.
          </note>
          <note>
            Mats Odell hade en formulering som jag egentligen tycker sammanfattar
            de olika synsätten. Även om jag på många sätt är sympatiskt inställd
            till Mats
          </note>
          <note>
            Odells sätt att diskutera och debattera, och sätter värde på
            den ton han har, måste jag anmäla att jag inte tyckte om en sak
            som han sade, och inte heller det sätt som han sade det på i sitt
            förra inlägg. Att subventionera hushållstjänsterna var, sade han,
            att möta nutidsmänniskornas problem.
          </note>
          <note>
            Det är nog, Mats Odell, en något smal bild av nutiden man i så
            fall snittar ut. Inte är det väl den ensamstående mamman med tre
            barn och två matkassar från Konsum hängande på cykelstyret som
            kommer hem till någon som kan förmedla hushållstjänster?
          </note>
          <note>
            Det är inte den nutidsmänniskan Mats Odell ser framför sig. Det
            är väl en nutidsmänniska där båda i nutidsäktenskapet á la kds
            har hyfsade inkomster och förmåga att efter samhällelig skattesubvention
            efterfråga en hushållstjänst. Det är det lilla snittet vi talar
            om.
          </note>
          <note>
            Visst, det är nutidsmänniskor det också, men det är inte det
            typiska svenska hushållet. Därmed också sagt att detta naturligtvis,
            om man skulle göra något sådant som kds vill, rymmer en fördelningspolitisk
            aspekt som man aldrig kan bortse från.
          </note>
          <note type="speaker">
            Anf. 16 MATS ODELL (kds)
          </note>
          <note>
            Fru talman! Först måste jag säga till Ulla Hoffmann att jag inte
            riktigt tycker att hon får sin ekvation att gå ihop. Hon sade
            att om de som i dag är arbetslösa får jobb i hemserviceverksamhet
            får de inte råd att efterfråga den hemservice de skulle behöva
            för att delta i arbetslivet och i samhällslivet. Detta är ett
            cirkelresonemang som inte riktigt går ihop.
          </note>
          <note>
            Jag tycker, fru talman, att debatten i denna känsliga fråga faktiskt
            har börjat bli litet mer konstruktiv.
          </note>
          <note>
            Den bannlysning som jag från början talade om har på något sätt
            börjat att lätta. Göran Persson kan nu, om jag förstod honom rätt,
            t.o.m. tänka sig att öppna en marknad för hushållstjänster om
            det är en åtgärd i en lågkonjunktur. Jag vänder mig dock litet
            grand emot det statiska betraktelsesättet. Om man som ung och
            mer eller mindre välutbildad går in i detta, så är man fast. Då
            är man evigt förlorad för den svenska högteknologin, som behöver
            välutbildade människor.
          </note>
          <note>
            Jag tycker, Göran Persson, att vi måste kunna se på det här ur
            ett mer dynamiskt perspektiv. Man kommer in på arbetsmarknaden,
            och upptäcker kanske att man har nya koncept som entreprenör på
            det här området. Man går vidare. Se inte hemtjänster på samma
            sätt som mellankrigstidens pilsnerfilmer med dess hembiträden
            gjorde. Jag tror att detta kan bli en ny marknad med nya möjligheter
            också för välutbildade, unga människor.
          </note>
          <note>
            Göran Persson fäste sig vid att jag nämnde nutidsmänniskornas
            problem. Han trodde då att jag uteslöt den ensamstående mamman
            som kommer hem med sina konsumkassar till de barn som kanske har
            varit ensamma hemma. Det är precis tvärtom! Vad är det som, i
            Göran Perssons föreställningsvärld, säger att inte just den kategorin
            skulle kunna få möjlighet att ha en ungdom till hjälp i sitt hushåll
            under ett antal timmar per dag? Jag menar att det här är själva
            grundbulten. Vi skall ha en subvention, som gärna kan vara graderad
            på olika sätt för olika behov. Göran
          </note>
          <note>
            Persson har ju själv varit inne på detta i fördelningspolitiska
            resonemang.
          </note>
          <note>
            Jag tycker att det är bra att debatten har börjat men, fru talman,
            det finns uppenbarligen väldigt mycket kvar när det gäller att
            hitta nyanserna och möjligheterna till att öppna denna enorma
            sektor. Där har vi inte, som på många andra områden, en undanträngningseffekt
            när nya människor släpps in och får ta sina första steg på den
            arbetsmarknad som alldeles för många i dag är utestängda från.
          </note>
          <note type="speaker">
            Anf. 17 BO LUNDGREN (m)
          </note>
          <note>
            Fru talman! Det är förvånande att höra hur ivrigt
          </note>
          <note>
            Ulla Hoffmann slår vakt om de högavlönades och privilegierades
            situation. Den samlade vänsterns samhällsmodell, främst företrädd
            av Vänsterpartiet men också förespråkad av Socialdemokraterna,
            innebär ju faktiskt att den som tjänar tillräckligt mycket alltid
            kommer att ha råd att trots de höga skatterna skaffa sig både
            det ena och det andra i form av tjänster.
          </note>
          <note>
            För de människor som inte har så höga inkomster innebär de höga
            skatterna att de är utelämnade åt att det offentliga skall klara
            allting. De har inga andra alternativ att välja. Om det offentliga,
            vilket tyvärr har varit fallet under lång tid, inte klarar sina
            uppgifter, och inte klarar att uppfylla de långtgående löften
            som politiker som Ulla Hoffmann ställer ut, är det naturligtvis
            just de människorna som inte klarar sig. Vänsterns modell innebär
            alltså att man inte vill tillåta andra att göra det som de rika
            alltid har råd att göra.
          </note>
          <note>
            Göran Persson talade om sina ambitioner och mål.
          </note>
          <note>
            För mig är det två saker, om jag försöker förkorta det hela,
            som är väldigt viktiga när det gäller jobben i framtiden. Vi skall
            ha ett samhälle som fungerar så att långtidsarbetslösheten elimineras.
            Man skall aldrig, om man tappar ett jobb eller kommer ut från
            en utbildning, känna att det inte finns chans att inom rimlig
            tid få ett jobb, ett nytt jobb eller ett första jobb. Det målet
            tycker jag är väsentligt.
          </note>
          <note>
            Det måste också vara en målsättning att jobben är så högavkastande
            som möjligt om man mäter det i form av arbetsinnehåll och lönebetalningsförmåga.
          </note>
          <note>
            Detta är ganska givet, men vi har tyvärr en bit kvar tills vi
            kommer dit.
          </note>
          <note>
            Det gäller att ta så snabba steg som möjligt och genomföra åtgärder
            som har med utbildningens kvalitet och omfattning. Det gäller
            också att vidta åtgärder som har med arbetsmarknadsregleringen
            och beskattningen samt inte minst budgetsaneringen att göra.
          </note>
          <note>
            Att nu vidta åtgärder som sätter i gång processen är ju viktigt.
            Därför förstår jag inte varför finansministern förvägrar ett antal
            arbetslösa möjligheten att få de jobb som en öppning av hushållssektorns
            efterfrågan på tjänster skulle innebära. Man skulle inledningsvis
            kunna sänka skatten på arbete i denna sektor.
          </note>
          <note>
            Finansministern öppnade dörren litet grand på glänt - förvånansvärt
            nog, men ändå - genom att säga att man som en konjunkturpolitisk
            åtgärd kanske kunde fundera över detta. Våra ambitioner är litet
            högre än så. Men bortsett från det - ta då vårt förslag om en
            skattereduktion på 50 % på ett antal specificerade tjänster. Gör
            det inledningsvis tidsbegränsat. Det får faktiskt inte några statsfinansiella
            konsekvenser, därför att ingen i dag redovisar den typen av arbeten.
          </note>
          <note>
            Den möjligheten finns alltså. Ta vårt förslag, Göran
          </note>
          <note>
            Persson!
          </note>
          <note type="speaker">
            Anf. 18 ULLA HOFFMANN (v)
          </note>
          <note>
            Fru talman! Mats Odell förstår inte mitt resonemang. Han tycker
            att det är ett cirkelresonemang. Om de arbetslösa nu får jobb,
            har de inte råd att efterfråga hemtjänst, säger han. Det är ju
            precis vad det handlar om, därför att lönen som hembiträde är
            så pass låg och kommer fortsättningsvis att vara låg. Då erbjuder
          </note>
          <note>
            Mats Odell i stället en graderad subvention för att också en
            ensamstående kvinna skall få möjlighet till hjälp i hemmet.
          </note>
          <note>
            Då vill jag påminna Mats Odell om att exempelvis sänkningen i
            socialförsäkringarna kommer att innebära att många kvinnor hamnar
            under socialbidragsnivån på 13 000 kronor. Då kommer det knappast
            att finnas utrymme för att kunna efterfråga tjänster.
          </note>
          <note>
            Det här är lösningen för unga välutbildade människor, säger Mats
            Odell. De som tjänar mycket skall alltså kunna köpa sig dessa
            tjänster tycker Mats Odell,
          </note>
          <note>
            Rose-Marie Frebran och Bo Lundgren.
          </note>
          <note>
            Bo Lundgren talar om den förenade vänstern när det gäller hemtjänst
            och den ideologi som vi faktiskt står för i frågan. Han vill också
            sänka skatterna. Jag kan redan i dag hälsa Bo Lundgren att om
            vi skall vara med och sänka några skatter, så skall det leda till
            nya arbeten. Vi vill inte subventionera lågproduktivt arbete.
            Det tycker jag att även Bo Lundgren borde kunna ställa sig bakom.
          </note>
          <note>
            Anf. 19 ROSE-MARIE FREBRAN (kds)
          </note>
          <note>
            Fru talman! När jag talar om vad som normalt har utförts och
            utförs av män och vad som åtminstone oftast har utförts av kvinnor,
            så är det bara ett konstaterande. Det gläder mig att jag får tillfälle
            att tala om för finansministern att det ligger långt ifrån mina
            personliga värderingar.
          </note>
          <note>
            Kasta bara ett öga på ett bygge. Om inte byggjobbarna till hundra
            procent består av män så är det väl nästintill i alla fall. Se
            på hushållssektorn i dess gamla tappning och dess förlängning
            in i den offentliga sektorn med liknande arbetsuppgifter som har
            betalats av den offentliga sektorn. Vilka är det som utför arbetsuppgifterna?
            Till största delen är det ju faktiskt kvinnor. Detta är ett konstaterande
            hämtat från verkligheten och inte ett uttryck för mina värderingar.
          </note>
          <note>
            Jag beklagar att finansministern avfärdar detta område som olämpligt
            för ungdomssatsningar. Han uttryckte sig, som jag uppfattade det,
            något nedlåtande om den typen av arbete som det är fråga om inom
            hushållssektorn. Det är ju i så fall att uttrycka sig negativt
            om de kvinnor som bakåt i historien har utfört detta arbete och
            alla de kvinnor som i dag finns inom offentlig sektor. Hur kan
            dessa arbeten var så värdefulla och så bra, som jag tycker att
            de är, om de är så dåliga om de utförs inom den privata sektorn?
          </note>
          <note>
            Jag är också förvånad över och beklagar det bristande engagemanget
            i svaret på interpellationen. Något engagemang för de arbetslösa
            och för alla de arbetslösa ungdomarna finner man inte i svaret.
            Även finansministerns hjärta måste väl ändå klappa för dessa?
          </note>
          <note>
            Finansministern gör det alldeles för enkelt för sig när han med
            några svepande formuleringar avfärdar det kristdemokratiska förslaget
            om en ungdomsskattsedel som en del i att komma till rätta med
            de problem som vi har. Det är ändå positivt att få en bekräftelse
            på att vi skulle kunna göra något inom konjunkturpolitiken på
            det här området. Det är också det som vi nu efterlyser. Vi har
            sagt att frågan skall ses utifrån det perspektivet.
          </note>
          <note>
            Jag undrar då om finansministern delar Mona
          </note>
          <note>
            Sahlins bedömning att de gamla metoderna inte längre fungerar
            och att vi måste hitta nya.
          </note>
          <note>
            Anf. 20 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Brist på engagemang, sade Rose-
          </note>
          <note>
            Marie Frebran. Det är nog rätt beskrivet vad gäller min hållning
            i den här frågan, men naturligtvis inte när det gäller ungdomsarbetslösheten.
            Men den lösning som Frebran och Odell presenterar känner jag mig
            emellertid inte engagerad i. Jag tror nämligen att den leder fram
            till att man låser fast många ungdomar i verksamheter där de får
            väldigt svårt att hävda sig på en framtida arbetsmarknad. Det
            kommer att vara flickor med kort utbildning som kommer att träffas
            av de åtgärder som Frebran och Odell - säkert i bästa välmening,
            men ändock - kommer att servera dem.
          </note>
          <note>
            Därför känner jag verkligen inte något engagemang i den här frågan
            utifrån utgångspunkten att jag skulle glädjas åt den. Jag ser
            faror i förslaget. Därför har jag försökt att vara tydlig på den
            punkten.
          </note>
          <note>
            När det gäller arbetsmarknadspolitiska insatser har jag sagt
            att ungdomar lika gärna som de går arbetslösa kan göra insatser
            på det här området under tiden - om de nu inte är motiverade för
            en utbildning eller något annat. Möjligen kan man gå så långt.
            Men när arbetsmarknaden väl kvicknar till, vilket den ju gör när
            konjunkturen svänger, vet vi att ungdomarna är de som först kommer
            att få jobb. Kvar blir en restgrupp ungdomar som saknar utbildning.
            Att hänvisa dem till den här typen av arbeten tycker jag är att
            svika ungdomarna. I ett kort perspektiv kan jag möjligen tänka
            mig en insats. För att långsiktigt skapa en ny arbetsmarknad tror
            jag inte på den lösningen. Det leder fram till nya klasskillnader
            i samhället, och dem tänker jag inte medverka till.
          </note>
          <note>
            Jag tror att Mats Odell skall vara försiktig när han säger: Varför
            inte säga att det är den ensamstående mamman som skall ha den
            här typen av insatser? Han talar om en momssänkning på tjänster.
            Förespegla ingen person att man med hjälp av en momssänkning på
            tjänster skall kunna hamna i ett läge där tjänsterna blir så billiga
            att en person som redan nu lever på existensminimum skall ha förmåga
            att efterfråga dem.
          </note>
          <note>
            Det är att faktiskt sända ut budskap som inte motsvaras av verkligheten.
          </note>
          <note>
            Slutligen, fru talman, har jag varit noga med att understryka
            att det inte finns någon anledning att nedvärdera det arbete som
            utförs i hemmet. Vi har också en stor sektor där vi fördelar den
            typen av insatser med hjälp av fördelningspolitiska kriterier,
            exempelvis via hemtjänsten. Det är värdefulla insatser. Vi vänder
            oss emot att man låser fast ungdomar i verksamheten, därför att
            man med skattemedel subventionerar det hela och inte ger ungdomarna
            andra alternativ. Det vill vi inte medverka till.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1995/96:30 om beskattning av bilförmån
          </note>
          <note>
            Anf. 21 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Mats Odell har i en interpellation frågat mig när
            regeringen beräknar att överlämna en proposition om en miljövänlig
            beskattning av bilförmån. Han har vidare frågat vilka oöverstigliga
            administrativa svårigheter det är som beredningsprocessen blottlagt.
            Slutligen har han frågat mig om jag ser dagens tjänstebilsbeskattning
            som en del av den statliga industri- och näringspolitiken.
          </note>
          <note>
            I tillväxtpropositionen (1995/96:25) har regeringen aviserat
            en översyn av vägtrafikens samlade beskattning omfattande såväl
            lätta som tunga fordon. Däremot bör enligt regeringen beskattning
            av bilförmån inte aktualiseras i detta sammanhang.
          </note>
          <note>
            En arbetsgrupp inom regeringskansliet har gjort en översyn av
            reglerna om beskattning av förmånsbil.
          </note>
          <note>
            Syftet har varit att försöka uppnå en mer korrekt beskattning
            och positiva miljöeffekter.
          </note>
          <note>
            Möjligheterna att uppnå ett större samband mellan den faktiska
            privata körsträckan och förmånsvärdet i det enskilda fallet har
            studerats. Det har dock inte framkommit någon metod för en sådan
            förmånsbeskattning som inte är förenad med påtagliga nackdelar
            av bl.a. administrativ art.
          </note>
          <note>
            En koppling till verkligt antal privat körda mil medför administrativa
            nackdelar, eftersom det krävs en omfattande dokumentation för
            att den privata körsträckan i praktiken skall kunna fastställas
            och kontrolleras. Förutom en större administration hos arbetsgivarna
            och förmånstagarna skulle det kräva ökade insatser från skattemyndigheterna
            i kontrollhänseende. Dessa förhållanden måste beaktas och vägas
            mot kravet på rättvisa och positiva miljöeffekter.
          </note>
          <note>
            Någon beskattningsmetod som ger önskvärda effekter men som inte
            är förenad med påtagliga administrativa eller andra nackdelar
            har hittills inte kunnat konstrueras.
          </note>
          <note>
            Även andra möjliga åtgärder att skapa samband mellan bilens miljö-
            och trafiksäkerhetsegenskaper och förmånsvärdet har utretts av
            arbetsgruppen. Att inom ramen för en schablonbeskattning skapa
            ett samband mellan å ena sidan förmånsvärdet och å andra sidan
            bilens miljö- och trafiksäkerhetsegenskaper är i och för sig möjligt.
            Men eftersom miljö- och trafiksäkerhetsfaktorer i detta sammanhang
            i viss mån står i motsatsförhållande till varandra tenderar de
            att jämna ut varandra, och förmånsvärdet skulle i det enskilda
            fallet förändras endast marginellt.
          </note>
          <note>
            Dessutom skulle införandet av miljö- och säkerhetsfaktorer i
            inkomstskattesystemet strida mot den grundläggande principen om
            en neutral beskattning.
          </note>
          <note>
            Principen innebär att beskattningsresultatet bör bli detsamma
            oavsett om den anställde får lönen i pengar och köper sig förmånen
            eller om han eller hon får förmånen direkt av arbetsgivaren. Avsteg
            från denna princip bör göras endast om starka skäl talar för det.
          </note>
          <note>
            När en förmån - som fallet är med bilförmån - värderas efter
            schablon, är det ofrånkomligt att förmånen i det enskilda fallet
            kan bli under- eller övervärderad.
          </note>
          <note>
            Men för den som kör 1 500 mil om året privat är reglerna neutrala.
          </note>
          <note>
            Jag är således inte beredd att lägga fram förslag om ändrade
            beskattningsregler som medför påtagliga nackdelar av administrativ
            art eller strider mot grundläggande skatterättsliga principer.
          </note>
          <note>
            Däremot, om entydiga uppgifter visar att den genomsnittliga privata
            körsträckan för bilförmånshavare är längre än 1 500 mil om året,
            kan det finnas anledning att justera schablonen i motsvarande
            mån.
          </note>
          <note>
            Slutligen vad avser frågan om jag ser tjänstebilsbeskattningen
            som en del av den statliga industri- och näringspolitiken vill
            jag kommentera den med följande. Tjänstebilsbeskattningen är en
            del av inkomstbeskattningen. Syftet med reglerna är enligt min
            mening inte att tjäna som industri- eller näringspolitiska instrument.
            Men det är samtidigt ofrånkomligt att reglerna ger effekter inom
            områden som t.ex. bilförsäljningen och bilindustrin.
          </note>
          <note type="speaker">
            Anf. 22 MATS ODELL (kds)
          </note>
          <note>
            Fru talman! Jag vill tacka finansministern också för det här
            svaret.
          </note>
          <note>
            Politik är ju det möjligas konst. Politik kan vara ett sätt att
            mobilisera människors drömmar och vilja att knyta band med den
            tekniska utvecklingen för att bidra till bättre förutsättningar
            för människor och familjer och, inte minst, för vår miljö.
          </note>
          <note>
            När nu Göran Persson kallas till högre uppgifter är det intressant
            att granska hans första distinkta uttalande till landets miljövänner,
            för det är vad det här handlar om.
          </note>
          <note>
            Erbjuds vi någon vision i svaret på interpellationen? Knyts det
            några band med den tekniska utvecklingen? Nej, Göran Persson,
            det är ett tämligen trött aktstycke som tjänstemännen har stuckit
            i handen på finansministern. För att alludera på en valaffisch
            från förra årets valrörelse säger jag: Göran Persson kan bättre
            än detta!
          </note>
          <note>
            Snart sagt varje dag kan vi läsa om och se på TV
          </note>
          <note>
            hur den nuvarande utformningen av förmånsbilbeskattningen går
            stick i stäv med allt vad skattemässig renlärighet, miljöomsorg
            och konsekvens heter. Det handlar helt enkelt om en pinsamhet
            i vår miljölagstiftning som helhet. Svensk industri beläggs med
          </note>
          <note>
            Europas tyngsta miljöskatter. Det är, om man får tro
          </note>
          <note>
            Göran Persson, lätt som en plätt att avveckla kärnkraften till
            år 2010. Där är det inte tal om administrativa nackdelar! Men
            på just detta område dominerar nackdelar och ökade insatser från
            myndigheterna. Någon metod som inte är förenad med påtagliga administrativa
            eller andra nackdelar har hittills inte kunnat konstrueras - Göran
            Persson resignerar.
          </note>
          <note>
            När man hör sådant går tankarna kanske främst tillbaka till 70-
            och 80-talen, då konservativa krafter inom industrin bara sade:
            Det går inte! Jag minns t.ex.
          </note>
          <note>
            att det i Sverige fram till efter mitten av 80-talet var omöjligt
            att montera katalysatorer på bilar. Det har det i USA gått att
            göra sedan 1975.
          </note>
          <note>
            Det går inte, heter det. Jo, det går, Göran Persson!
          </note>
          <note>
            Människors miljöuppfattningar kan kanske ses som störande inslag
            i vissa av Finansdepartementets korridorer, precis som vissa företag
            såg miljömedvetna konsumenter som störande. Men det var konsumenterna
            som till slut fick rätt. Nu tycker jag att det är dags att vi
            krossar myten om det omöjliga i att få till stånd en miljöanpassad
            och rättfärdig beskattning också av förmånsbilarna.
          </note>
          <note>
            Inte mindre än 1,5 miljoner personer får i dag faktiskt ersättning
            från sina arbetsgivare för att utnyttja egen bil i tjänst. Den
            dokumentation som de svenskarna klarar av skulle alltså inte 200
            000 andra svenskar som har förmånsbilar klara av. Jag tycker att
            väldigt mycket i stället talar för att just de människorna har
            särskild erfarenhet av, och kanske t.o.m. fallenhet för, redovisning.
            Det finns fristående undersökningar som under hösten visat att
            det är möjligt att förändra dagens system.
          </note>
          <note>
            Göran Persson har rätt i att det här med förmånsbilar i första
            hand är ett lönearrangemang. Då är det naturligt att det ställs
            just krav på redovisning. Hela marknadsekonomin bygger ju på att
            det faktiskt är värt att registrera och dokumentera.
          </note>
          <note>
            Den här debatten är kanske litet konstlad. Denna kammare har
            ju från regeringen beställt ett förslag till en ny och miljöanpassad
            beskattning. Såvitt jag förstår har nu Finansdepartementet och
            Göran Persson ungefär tre månader på sig. Det bör med andra ord
            vara avklarat innan Göran Persson flyttar till Rosenbad att efterkomma
            riksdagens uttryckliga uppmaning att också presentera ett nytt
            skatteförslag. Detta är kanske en liten uppgift för Göran Persson,
            som är känd för sin klarsyn, handlingskraft och förmåga till omprövning.
          </note>
          <note>
            Jag tror att här kanske mer än annars gäller att det är handlingen,
            inte talet, som fäller avgörandet. Alltså: Välkommen tillbaka
            till riksdagen i denna fråga med ett konkret förslag, vilket riksdagen
            har beställt!
          </note>
          <note type="speaker">
            Anf. 23 ELVING ANDERSSON (c)
          </note>
          <note>
            Fru talman! Precis som Mats Odell har jag en del kritiska synpunkter
            på finansministerns interpellationssvar. Dels tycker jag att de
            besked som där ges dåligt svarar mot riksdagens beställning av
            ett nytt beskattningssystem när det gäller förmånsbilarna -
          </note>
          <note>
            det framgick ganska tydligt att det skulle vara ett miljöanpassat
            system. Dels dokumteras i svaret ett ointresse för att lösa de
            miljöproblem som är förknippade med förmånsbilarna och användningen
            av dem.
          </note>
          <note>
            Om man ser till koldioxidproblemet, som är ett av våra stora
            miljöproblem, är trafiksektorn för svensk del den viktigaste källan
            att angripa.
          </note>
          <note>
            Förmånsbilarna utgör 5 % av den totala fordonsparken men står
            för 9 % av vägtrafikens koldioxidutsläpp. Detta kan man utläsa
            av offentlig statistik, och man kan också mycket väl dra slutsatsen
            att förmånsbilarna körs mycket.
          </note>
          <note>
            Själva systemet för beskattningen, med den schablonregel som
            finansministern hyllar, är utformat så att marginalkostnaden för
            privat körning i alla lägen är 0 kronor. Detta gör att det inte
            finns någon som helst styrmekanism i modellen. En sådan styrmekanism
            skulle jag vilja att det fanns i beskattningssystemet.
          </note>
          <note>
            Vi vet att den största koncentrationen av förmånsbilar finns
            i våra storstadsområden. Det är också där vi gör de största satsningarna
            med skattemedel för att utveckla kollektivtrafiken. Men hur skall
            kollektivtrafiken kunna konkurrera med ett trafikslag som förmånsbilarna,
            som har en marginalkostnad på noll?
          </note>
          <note>
            Självklart blir det ingen sådan konkurrens. I stället kommer
            förmånsbilarna att rulla i oförminskad omfattning oavsett hur
            de kollektiva trafiksystemen byggs ut, just därför att det inte
            finns någon marginalkostnad.
          </note>
          <note>
            Det blir heller ingen marginalkostnad om man höjer schablonen,
            som Göran Persson antyder i sitt interpellationssvar. Bristen
            i hela det här systemet kvarstår, dvs. att marginalkostnaden fortfarande
            är noll.
          </note>
          <note>
            Jag nämnde storstadsområdena och konkurrensen med kollektivtrafiken.
            Man kan också utläsa av allmänt tillgänglig statistik att 26 %
            av alla resor under rusningstid i t.ex Stockholmsregionen sker
            med förmånsbil. Det är alltså inte något litet problem vi talar
            om, särskilt inte i de här regionerna.
          </note>
          <note>
            Jag vill också i likhet med Mats Odell ifrågasätta påståendet
            att det skulle innebära oöverstigliga administrativa problemen
            att hantera ett system där förmånsvärdet ställs i relation till
            den privata användningen. Det är, precis som Mats Odell sade,
            väsentligt många fler anställda i dag som kör med egen bil i tjänsten
            än som har förmånsbil. För dem som kör egen bil finns ett krångligt
            redovisningssystem. I de allra flesta avtal ligger den ersättning
            man får när man kör egen bil i tjänsten på 25-26 kronor, varav
            en del, för närvarande 13 kronor, är skattefri.
          </note>
          <note>
            Resterande del skall betraktas som löneförmån på vilken det skall
            betalas in sociala avgifter och dras skatt. Det är alltså ett
            ganska krångligt och administrativt tungt system.
          </note>
          <note>
            Det är ungefär 1,5 miljon löntagare som berörs av systemet, men
            det finns 200 000 tjänstebilsinnehavare i vårt land. Att redovisa
            tjänstebilsresorna kan inte på något vis administrativt vara krångligare
            än att hantera redovisningen av körning med privat bil i tjänsten.
          </note>
          <note>
            Jag för min del vägrar därför att acceptera att detta skulle
            vara ett oöverstigligt administrativt problem.
          </note>
          <note>
            Fru talman! Jag tycker att det är självklart att beskattningen
            av en förmån skall stå i relation till förmånens värde, dvs. skatten
            på en sådan förmån som tjänstebilen utgör skall stå i relation
            till hur mycket man använder den privat. Det är ju det som är
            förmånen i det hela.
          </note>
          <note>
            Jag vill fråga finansministern: Vad är det för fel på principen
            att skatten skall stå i relation till omfattningen av förmånen?
          </note>
          <note type="speaker">
            Anf. 24 KARIN PILSÄTER (fp)
          </note>
          <note>
            Fru talman! Den här frågan är uppenbarligen både känslig och
            viktig. Den är viktig i sak, av miljöskäl och en rad andra skäl,
            men den är också viktig som en symbol. Törs vi som politiker fatta
            beslut som också drabbar välsituerade och väletablerade män? Jag
            vill travestera en annan valaffisch och säga: Jag törs, men törs
            finansministern?
          </note>
          <note>
            Det är helt uppenbart att riksdagen har gett ett sådant här uppdrag.
            Det har inte fullföljts, vilket borde ha skett för länge sedan.
            I tillväxtpropositionen står det att det skall göras en samlad
            översyn i vilken förmånsbilarna inte ingår. I frågestunden den
            15 november, alltså för knappt en månad sedan, anförde finansminstern
            att detta bl.a. berodde på att frågan om förmånsbilar inte kunde
            försinkas så mycket som skulle bli fallet om man tog ett samlat
            grepp.
          </note>
          <note>
            Nu kan jag faktiskt inte tolka det här svaret på något annat
            sätt än att det inte är på väg något förslag över huvud taget.
            Någon annan skall på något otvetydigt sätt först bevisa att den
            genomsnittliga körsträckan är längre än 1 500 mil innan ett förslag
            över huvud taget kan komma på tal. Det tycker jag är väldigt konstigt.
          </note>
          <note>
            Det är ostridigt att förmånsbilssystemet är förmånligt för en
            mycket stor grupp. Det är också det som är orsaken till att man
            väljer att ha en förmånsbil.
          </note>
          <note>
            Vore det inte förmånligt skulle de allra flesta inte ta ut en
            förmånsbil.
          </note>
          <note>
            Att kraftigt förändra systemet är bra för miljön, jämställdheten,
            statsfinanserna och faktiskt också, tror jag, tillväxten.
          </note>
          <note>
            I stället ser man uppenbarligen bara det svåra och det administrativt
            krångliga. Det sägs vara svårt att redovisa de privata förmånerna,
            trots att det i många andra sammanhang på Riksskatteverket, Finansdepartement
            och andra myndigheter finns en fullständigt oändlig tilltro till
            människors förmåga att lämna uppgifter. Så är det t.ex. när det
            gäller resor i tjänsten.
          </note>
          <note>
            Som tidigare har nämnts här är det väldigt många uppgifter som
            krävs in. Man tror att folk klarar av det och att kamrerer, ekonomichefer
            och andra har fullständig förmåga att hålla reda på detta i bokföringen.
          </note>
          <note>
            I andra sammanhang beskattas man ju för den faktiska förmånen,
            hur svårt det än är, när uppgifter om denna finns.
          </note>
          <note>
            När det gäller förmånsbilarna, fru talman, finns alla uppgifter
            i företagens bokföring. Åtminstone borde de finnas där.
          </note>
          <note>
            Alla vet att det mest är högavlönade män som har förmånsbil,
            att man har förmånsbil därför att det är en förmån och att man
            inte har någon lust att lägga ut pengar vare sig på dyra tunnelbaneresor
            när man skall till jobbet eller på dyra flygbiljetter när man
            skall åka på semester, när förmånsskatten väl är betald. Man kommer
            antagligen inte heller att byta bort förmånsbilen utan en ganska
            kraftig löneförhöjning.
          </note>
          <note>
            Alltså finns här chansen för finansministern och regeringen att
            reparera sitt litet skamfilade rykte när det gäller miljöpolitiken,
            jämställdheten och jämlikheten. Man kan också dra in en hacka
            till statskassan.
          </note>
          <note>
            Jag förstår verkligen inte hur man kan vara beredd att missa
            den chansen.
          </note>
          <note>
            Detta kan var tillväxtskapande också genom att industrin får
            incitament att ta fram nya, fina, ärtiga bilmodeller som är litet
            mindre och bensinsnålare och som förmånsbilsinnehavarna i stället
            kan köpa privat.
          </note>
          <note>
            Det skulle kunna finnas många olika modeller. Jag tror att vi
            kan återkomma till det i diskussionen.
          </note>
          <note>
            Jag vill till sist bara peka på ytterligare än faktor som gör
            det så viktigt att vi ganska snart kommer till skott i den här
            frågan. Det handlar om att frågan måste lösas innan biltullar
            införs här i Stockholmsområdet. Vi vet ju att förmånsbilarna är
            överrepresenterade i Stockholm och att de är överrepresenterade
            för privata resor. Om man har kvar systemet blir det ännu förmånligare
            när biltullarna väl är införda. Om vi då inte har en rörlig beskattning
            och kommer bort från systemet är hela kalkylen för Dennispaketet
            och de andra storstadsöverenskommelserna, vad gäller både bilar
            och ekonomi, felaktig. Kan vi snabbt få en annorlunda beskattning
            och ett annat användande av bilarna kanske både det ena och det
            andra går att ändra i storstadsöverenskommelserna. Det tycker
            jag vore en väldigt stor fördel.
          </note>
          <note type="speaker">
            Anf. 25 ROLF KENNERYD (c)
          </note>
          <note>
            Fru talman! Finansministern har i sitt svar gjort en relativt
            fyllig redovisning av det problemkomplex som interpellationen
            avser. Svaret belyser ju att det är åtskilliga faktorer som måste
            vägas in inför beslut om förändringar. Finansministern ägnar sig
            i högre grad åt en beskrivning av svårigheter än åt en beskrivning
            av möjligheter.
          </note>
          <note>
            Jag kan för egen del instämma i att vi inte i första hand skall
            eftersträva redovisningssystem som är administrativt krångliga
            för arbetsgivare och arbetstagare. Sådana system är dessutom oftast
            svårkontrollerbara för skattemyndigheterna. Icke desto mindre
            finns det anledning att med skärpa klargöra att det nuvarande
            systemet för tjänstebilsbeskattning är otillfredsställande. Den
            uppfattningen delas för övrigt av såväl ett enigt skatteutskott
            som ett enigt finansutskott. Båda utskotten har sagt sig förutsätta
            att regeringens utredningsarbete nu påskyndas, så att förslag
            snabbt kan föreläggas riksdagen. Det nuvarande systemet är otillfredsställande
            ur såväl miljösynpunkt som fördelningspolitisk synpunkt.
          </note>
          <note>
            Jag noterar att finansministern lämnar en öppning för en uppjustering
            av den nuvarande schablonen. Ett sådant förfaringssätt går det
            att resa invändningar mot, som Mats Odell och Elving Andersson
            redan har gjort. För egen del utesluter jag dock inte denna teknik.
          </note>
          <note>
            Finansministern anger att förutsättningarna, enligt hans mening,
            skulle vara entydiga uppgifter om att den genomsnittliga körsträckan
            är längre än schablonen. Jag anser att det är tillräckligt klarlagt
            att det förhåller sig på det sättet. Det är alltså dags att nu
            gå till handling. Jag anser dessutom att det är klokt att utforma
            en eventuell schablon så att den märkbart överstiger den bedömda
            genomsnittliga körsträckan.
          </note>
          <note>
            Beträffande effekterna inom bilförsäljningen och bilindustrin,
            som finansministern också berör i sitt svar, torde farhågorna
            hos branschföreträdare vara väsentligt överdrivna men naturligtvis
            inte helt sakna relevans. Jag anser därför att även detta i någon
            mån bör beaktas. Ett sätt att göra det skulle kunna vara att införa
            en tillfälligt förhöjd bilskrotningspremie samtidigt som man gör
            förändringen. Den skjuts som förnyelsen av bilparken skulle få
            genom detta, skulle dessutom ge positiva miljöeffekter, genom
            att man får en förnyad och moderniserad, mera miljövänlig bilpark.
          </note>
          <note>
            Jag vill därför avslutningsvis fråga om finansministern är beredd
            att pröva en sådan kombination av ändrad bilförmånsbeskattning
            och en tillfälligt förhöjd bilskrotningspremie.
          </note>
          <note type="speaker">
            Anf. 26 ROY OTTOSSON (mp)
          </note>
          <note>
            Fru talman! Förmånsbilarna står för en oproportionellt stor del
            av utsläpp, buller och trängsel i storstäderna. Man har beräknat
            att uppemot 40 % av bilarna under rusningstid i stadskärnan i
            Stockholm kan vara tjänstebilar. Det är också där som de största
            problemen med ohälsa och trängsel finns. Det är sådana här saker
            som tvingar fram mycket kostsamma investeringar, som Dennispaket,
            motorvägsringar och tunnlar, för att man skall klara trafikproblemen.
          </note>
          <note>
            Det säger sig självt, att om man kan minska de här problemen,
            minska trafiken, gör man mycket större besparingar än vad ökade
            skatteintäkter på just förmånsbeskattningen skulle ge.
          </note>
          <note>
            Frågan om förmånsbilarna kan se ut som ett litet problem, men
            den har i själva verket stor betydelse, just därför att det är
            så kostsamt att investera i vägutbyggnader i storstadsområden.
          </note>
          <note>
            Riksdagen har beställt ett förslag om förändrad och miljöanpassad
            beskattning av tjänstebilar, men det har inte kommit. Nu beställer
            riksdagen återigen ett förslag, i det beslut som kommer att fattas
            före jul.
          </note>
          <note>
            Där kommer riksdagen, med största sannolikhet, att besluta att
            detta förslag skall påskyndas av regeringen och föreläggas riksdagen,
            i praktiken inom de närmaste månaderna.
          </note>
          <note>
            I det betänkande som riksdagen med största sannolikhet kommer
            att anta påpekas att Trafik- och klimatkommittén har utrett hur
            mycket man kör privat med förmånsbilarna. Det är i genomsnitt
            2 300 mil om året, att jämföra med den schablon som i dag finns
            på 1 500 mil.
          </note>
          <note>
            Naturskyddsföreningen har också utrett det här problemet och
            föreslår att körsträckan för förmånsvärdet bör öka till 4 000
            mil, inte därför att man kör
          </note>
          <note>
            4 000 mil i snitt, men för att beskatta just på ett sådant sätt
            att vi får bort de förmånsbilar som inte är alldeles nödvändiga
            och får bort dem som driver fram ökade miljöproblem, framför allt
            i storstäderna. Det kan vara någonting att fundera på.
          </note>
          <note>
            Jag har litet svårt att förstå varför det skulle vara så svårt
            att redovisa hur mycket man kör privat med sin tjänstebil, när
            man skall redovisa alla fria måltider och en mängd andra detaljerade
            förmåner i samband med inkomstbeskattningen. Jag noterar också
            att finansministern inte har redovisat vad det är som skulle göra
            just detta så svårt. Men om det nu är så svårt, kan en kraftigt
            höjd schablon vara ett sätt att hantera detta.
          </note>
          <note type="speaker">
            Anf. 27 LARS BÄCKSTRÖM (v)
          </note>
          <note>
            Fru talman! Först vill jag passa på tillfället att för en gångs
            skull gratulera finansminister Göran Persson till den enhälliga
            nomineringen. Det är bra med enhällighet. Det är också stor enhällighet
            här i dag bland riksdagens ledamöter om att vi inte är riktigt
            nöjda med finansministern när det gäller tjänstebilsbeskattningen,
            beskattningen av förmånsbilar.
          </note>
          <note>
            I skatteutskottet har den här frågan varit uppe många gånger,
            och vi har i skatteutskottet varje gång sagt att vi förväntar
            oss att regeringen med stor skyndsamhet lägger fram förslag för
            att skärpa beskattningen. Det har vi sagt, inte en gång, inte
            två gånger och inte tre gånger, utan många gånger. Och vi har
            hela tiden väntat.
          </note>
          <note>
            När skatteutskottet senast behandlade frågan försökte vi i Vänsterpartiet
            driva på, tillsammans med
          </note>
          <note>
            Folkpartiet. I voteringen röstades vårt krav ned, om att det
            skulle läggas fram ett förslag under våren
          </note>
          <note>
            1996, men inte därför att de andra partierna inte tyckte som
            vi. Man sade att vi väl borde förstå att regeringen tänker göra
            detta skyndsamt när vi nu skriver att utredningsarbetet skall
            påskyndas så att förslag snabbt kan föreläggas riksdagen. Vi behövde
            inte sätta ut något datum, därför att regeringen jobbar just med
            detta.
          </note>
          <note>
            Jag trodde inte riktigt på de andra utskottsledamöterna, men
            jag kunde inte helt bestrida att de hade rätt, därför att de har
            bättre kontakter med regeringen än vad vi i Vänsterpartiet har.
            Det var ju ledamöter i regeringspartiet och ett regeringen närstående
            parti som tyckte så.
          </note>
          <note>
            Jag blir då väldigt oroad i dag, när finansministern svarar att
            det inte tycks kunna gå, att det har pågått arbete, att man inte
            har kunnat konstruera det och att man inte är beredd att lägga
            fram förslag om ändrade beskattningsregler. Det verkar väldigt
            negativt.
          </note>
          <note>
            Men å andra sidan kan man läsa svaret vänligt.
          </note>
          <note>
            Det står att det "hittills inte kunnat konstrueras". Det talas
            om "påtagliga nackdelar" och att det "strider mot grundläggande
            skatterättsliga principer". Jag menar att det går att skärpa den
            här beskattningen utan att det strider mot grundläggande skatterättsliga
            principer.
          </note>
          <note>
            Finansministern har lagt fram två alternativ, och jag tycker
            att de är utvecklingsbara. Jag är villig att diskutera andra alternativ.
            Men om finansministern inte mjukar upp sin hållning här i dag
            får ju riksdagen gå in och lägga fram oerhört konkreta beställningar.
          </note>
          <note>
            Finansministern ser ju att vi är eniga, och då är det väl bättre
            att Finansdepartementet får jobba på. Då får regeringen en större
            frihetsgrad, än om vi i riksdagen i våra beställningar helt låser
            departementet i fråga om vad man bör göra.
          </note>
          <note>
            Jag tror att det är klokt att finansministern mjukar upp sin
            hållning, och jag tror också att han kommer att göra det i sin
            kommande replik.
          </note>
          <note>
            Jag skall berätta om ett väldigt konkret exempel för finansministern.
            Jag var på semester en gång med tåg till Italien, ett land vi
            tycker om, både finansministern och jag. Det stod en människa
            där på stranden och sade: - Du kan låna min bil! - Nej, inte kan
            väl jag låna din bil, sade jag. - Jo, gör det. Det är en tjänstebil,
            förstår du, och man åker alldeles gratis ända ned hit i den. -
            Ja, men tänk om jag krockar eller något sådant, sade jag. - Det
            är ingen fara, de betalar!
          </note>
          <note>
            De säger till och med "tack så mycket" på svenska när man tankar
            här. Det är så bra!
          </note>
          <note>
            Jag hade inte hjärta att säga till den här människan att jag
            är riksdagsledamot och sitter i skatteutskottet.
          </note>
          <note>
            Vi skall nog stänga möjligheterna till den typen av repliker
            på Medelhavsstränderna - eller hur, finansministern?
          </note>
          <note>
            Anf. 28 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Man får passa sig för vem man umgås med också, Lars
            Bäckström. Den typen av repliker är naturligtvis utmanande och
            leder förr eller senare fram till någon sorts förändring som medför
            att man stänger möjligheterna till sådant här. Det är självklart.
          </note>
          <note>
            När man gör det skall man självfallet se till att man inte skapar
            nya problem i stället.
          </note>
          <note>
            Det kan tyckas vara en ganska imponerande rad av inlägg från
            riksdagen. Lars Bäckström sade t.o.m. att vi skulle få beställningar,
            och ganska tydliga beställningar dessutom, till regeringen. Jag
            är inte alldeles säker på att enigheten blir så stor när beställningarna
            skall utformas. Att man vill skärpa beskattningen verkar man vara
            överens om, men hur det skall gå till är det inte alldeles solklart
            att man blir överens om.
          </note>
          <note>
            Jag har pekat på några grundläggande skatteprinciper i sammanhanget
            som jag inte vill göra avsteg ifrån. I och för sig är väl inte
            jag känd för att ha svårt för att ta ut skatt, utan jag har snarast
            försökt gå den andra vägen och tagit ut rätt ordentliga skatter.
            Vi har nämligen behövt det under en lång tid. Jag har ingenting
            emot att skärpa skatten ytterligare i några avseenden. Det går
            att göra det på några områden, även om jag inte tror att vi kommer
            särskilt mycket högre i totalt skatteuttag i det här landet. Men
            skatter som är snedvridande skall vi självfallet justera. Om den
            här skatten är snedvridande så är den en sådan skatt som vi får
            titta på, precis som riksdagen ger uttryck för.
          </note>
          <note>
            Hur den alternativa konstruktionen skall se ut har jag inget
            besked om i dag. Jag hävdar där vissa principer, som jag tycker
            är viktiga att hävda.
          </note>
          <note>
            Mats Odell berömde mig för handlingskraft, klarsyn och en lång
            rad andra smickrande omdömen, som jag naturligtvis tog till mig.
            De värmde, särskilt som de kommer från en före detta kommunikationsminister,
            som ju själv har försökt sig på ämnet i fråga. Vad jag förstår
            har han ansträngt sig efter sin förmåga att komma till rätta med
            denna skattesituation.
          </note>
          <note>
            Jag tror att Mats Odell bättre än jag kan vittna om de problem
            som finns i sammanhanget. Om jag hinner lägga fram någon proposition
            i denna fråga inom en mycket snar framtid återstår att se. Jag
            har verkligen ingenting emot att göra det, men en proposition
            skall vara sådan att vi inte hamnar i nya problem i stället.
          </note>
          <note>
            Vi pratar så ofta om stabila spelregler. Alla vi som deltar i
            debatten kan väl vara överens om att även detta område har rätt
            att ha stabila spelregler? De som får en förmånsbil, de som ställer
            den till förfogande och den bilbransch som så väldigt många svenskar
            arbetar inom är väl också förtjänta av stabila spelregler på området,
            så att vi vet vad som gäller. Det skall inte vara något fuskverk
            vi lanserar.
          </note>
          <note>
            I debatten figurerar en sammanblandning av två aspekter på frågan.
            Man beskriver siffrorna som rör rusningstrafiken i Stockholms
            län och Stockholms innerstad. I Stockholms län visade det sig
            att 26 % av bilarna i rusningstrafik är förmånsbilar. I innerstaden
            är siffran 40 %. Det ingår också en hel del taxibilar i gruppen
            förmånsbilar. Dessutom skall man komma ihåg att långt ifrån all
            körning med förmånsbil är privat körning. Bilen är ju ofta en
            förmånsbil just därför att man inte har den för privat körning
            i första hand, utan därför att man har en yrkesmässig anledning
            att ha bil. Att tro att den stora anhopningen förmånsbilar i rusningstrafik
            enbart skulle representera privatkörning är naturligtvis fel.
          </note>
          <note>
            Tittar man på hur mycket koldioxid bilarna släpper ut ser man
            att förmånsbilarna naturligtvis står för en genomsnittligt längre
            körsträcka än andra bilar.
          </note>
          <note>
            Det är rimligen just därför man har en förmånsbil -
          </note>
          <note>
            man har behov av att ha bil i sin tjänst. Därutöver finns det
            ett skattesystem vars effektivitet man kan sätta frågetecken för.
          </note>
          <note>
            Om jag sorterar bort de inslag där man talar om något slags hämningslöst
            körande i förmånsbilar bara därför att de är förmånsbilar kan
            jag konstatera att många förmånsbilar faktiskt går i tjänsten
            och används i det sammanhanget. Det är självklart.
          </note>
          <note>
            Jag är skeptisk till att belasta skattemyndigheter och andra
            med den typ av kontrolluppgift som frågan om att föra journaler
            eller inte skulle innebära. I debatten verkar detta vara något
            som vissa tycker att vi skall införa. Jag är, som sagt var, skeptisk.
          </note>
          <note>
            Vi skall undersöka mätningen som rör den genomsnittliga körsträckan.
            Om det handlar om 2 300 mil är detta naturligtvis en grund för
            att besluta om någonting annat än 1 500 mil. Men kvalitet måste
            det vara också i den typen av mätningar.
          </note>
          <note>
            Slutligen vill jag säga till Rolf Kenneryd angående diskussionen
            om skrotningspremier att jag har inte har någonting emot att vidga
            frågan. I våra interna diskussioner i Finansdepartementet har
            vi har tagit upp just den aspekten och prövat de tankarna. Jag
            utesluter inte att detta är en åtgärd vi kan komma att pröva.
          </note>
          <note type="speaker">
            Anf. 29 MATS ODELL (kds)
          </note>
          <note>
            Fru talman! Jag tycker att det är oerhört angeläget att understryka
            vikten av stabila spelregler. Det gäller för all verksamhet. De
            regler som skall komma att gälla på detta område måste vara stabila,
            de måste upplevas som rättvisa och de måste ha en miljöprofil.
          </note>
          <note>
            De måste vara utformade på ett sådant sätt att de inte heller
            slår mot svensk bilindustri.
          </note>
          <note>
            Visst stämmer det, Göran Persson, att den förra regeringen gjorde
            förändringar på detta område. Vi startade en reformprocess, som
            framför allt tog sikte på att göra förhållandena rimligare för
            dem som använder tjänstebilen väldigt mycket i sitt arbete; hantverkare,
            servicepersoner, säljare och andra.
          </note>
          <note>
            Nu handlar det dessutom om att försöka se till att de som använder
            förmånsbilen utanför tjänsten skall få en rimligare och mer rättvisande
            beskattning. Den modell vi har talat om innebär att förmånstagaren
            eventuellt skall dokumentera körningen i tjänsten.
          </note>
          <note>
            Detta görs redan av 1,5 miljoner människor. Det är kanske en
            bättre möjlighet än att man skall börja dokumentera den privata
            körningen. Jag tror att en sådan infallsvinkel innebär en öppning.
          </note>
          <note>
            Jag beskrev finansministern i generösa ordalag.
          </note>
          <note>
            Jag vill gärna upprepa att jag i motsats till dem som beskriver
            honom som kall och hård har blivit väldigt imponerad av hans varma
            hjärta som klappar för de arbetsgivare och förmånstagare som nu
            hotas av ökade administrativa nackdelar. Han slår också vakt om
            de grundläggande principerna om neutral beskattning m.m. Allt
            detta är väldigt löftesrikt.
          </note>
          <note>
            Tänk om det kunde tillämpas också på andra områden, där principlösheten
            hittills har tillåtits breda ut sig. Jag tänker på fastighetstaxeringen
            och den kommunala skatteutjämningen. Jämför också gärna skillnaden
            i hastighet vid införandet av dessa principer. I
          </note>
          <note>
            de andra fallen hade man inte tvekat och sagt att någon beskattningsmetod
            som ger önskvärda effekter, men som inte är förenad med påtagliga
            administrativa eller andra nackdelar hittills inte har kunnat
            konstruerats. Nej, då drämde man till med en enorm kraft. Då rök
            principerna bland kobbar och skär, bland fast boende och sommargäster
            och allt vad det nu var.
          </note>
          <note>
            Här omfördelades bland landets kommuner så att det stod härliga
            till, utan hänvisning till administrativ komplexitet.
          </note>
          <note>
            Fru talman! Jag tror att Göran Persson klarar av det här. Har
            han klarat av samtliga fastigheter och samtliga kommuner bör han
            klara av även detta. I
          </note>
          <note>
            annat fall borde vi fira en milstolpe i Finansdepartementets
            historia: Nu är den kreativa kraften definitivt uttömd! Men jag
            tror faktiskt inte att det är så.
          </note>
          <note type="speaker">
            Anf. 30 ELVING ANDERSSON (c)
          </note>
          <note>
            Fru talman! Jag tycker att finansministerns andra inlägg, då
            han inte bara läste upp det färdigskrivna svaret, gav väsentligt
            flera intressanta öppningar än det första, skrivna svaret. Jag
            tycker att det finns anledning att ta vara på en del av de öppningarna.
          </note>
          <note>
            Först och främst talas det mycket om skärpning av den här beskattningen.
            För min del är det inte primärt fråga om att ta ut mer skatt.
            Jag är i stället ute efter att man skall skatta annorlunda. Vi
            bör ha ett rättvist beskattningssystem som också har en styreffekt,
            så att vi kommer bort ifrån den här obefintliga marginalkostnaden
            för förmånsbilsinnehavarna. Det tycker jag är viktigast.
          </note>
          <note>
            Man kan naturligtvis alltid diskutera siffrorna och statistiken.
            Många av bilarna används självfallet också i tjänsten. Men all
            statistik visar att den privata användningen av bilarna överstiger
            det genomsnittliga privata användandet av bilar. Det finns trots
            allt en viss diskrepans i statistiken.
          </note>
          <note>
            När man ser siffrorna gällande rusningstrafiken, som Göran Persson
            också nämnde, måste man väl dra slutsatsen att det stora inflödet
            in till Stockholms city på morgonen och ut ur staden på kvällen
            består av personer som reser fram och tillbaka till jobbet med
            sin tjänstebil. Även om naturligtvis inte alla gör det är det
            en mycket stor del.
          </note>
          <note>
            Göran Persson säger att han är skeptisk till ett system där man
            måste redovisa körda mil, osv. Jag är glad för att han nu använde
            ordet "skeptisk". I det skriftliga svaret betecknades det nämligen
            närmast som ett oöverstigligt administrativt problem. Jag kan
            bara upprepa vad jag sade tidigare. Jag tycker att den här skepsisen
            är litet överdriven. Det här kan inte vara svårare att hantera
            för 200 000 tjänstebilsinnehavare än vad det är för 1,5 miljon
            löntagare som använder den egna bilen i tjänsten. Det torde vara
            ungefär samma omfattning på de administrativa rutinerna i båda
            fallen med krav på redovisning osv. Med modern teknik kan det
            inte vara särskilt svårt jämfört med mycket annat kineseri som
            faktiskt finns på skatteområdet. Vi riksdagsmän skall vid vår
            redovisning t.ex. fylla i små rutor om vi har råkat bli bjudna
            på frukost någon dag, så att det kan göras avdrag osv.
          </note>
          <note>
            Jämfört med mycket annat kineseri tror jag att det här är ganska
            lätthanterligt.
          </note>
          <note>
            Jag vill understryka att jag inte i första hand är ute efter
            att skärpa eller beskatta, utan att ta ut skatten på ett annat
            sätt. Vi bör tillämpa principen - som jag tycker är viktig, men
            som Göran Persson inte kommenterade - om att skatt på en förmån
            skall stå i relation till värdet av förmånen. Det skall bli intressant
            att få en kommentar från Göran Persson om vad han anser om den
            principen. Han hänvisar till en del andra principer.
          </note>
          <note type="speaker">
            Anf. 31 KARIN PILSÄTER (fp)
          </note>
          <note>
            Fru talman! Finansministern säger att han inte är känd för att
            ha svårt att ta ut skatt, och det har vi alla märkt. Jag undrar
            varför det just i det här fallet skall vara så svårt att ta ut
            skatt. Det är viktigt att de grundläggande principerna för skattesystemet
            - som mitt parti har varit med och gjort upp med Socialdemokraterna
            om i den stora skattereformen om neutral beskattning - finns kvar.
            Principen skall vara, precis som det står i interpellationssvaret,
            att resultatet bör bli detsamma oavsett om den anställde får lönen
            i pengar och köper sig förmånen eller om han eller hon får förmånen
            direkt från arbetsgivaren.
          </note>
          <note>
            I det här fallet är det inte så. En förändring i den riktning
            som vi efterlyser är ett steg mot att man använder sig av de grundläggande
            principerna i stället för andra principer, som dessutom har andra
            nackdelar. Det här är ett utmärkt tillfälle för det. De stabila
            spelreglerna är som sagt inte så oerhört angelägna i andra sammanhang.
            Jag tänker på värnskatt, pensionssparande, osv. samt på att momsen
            åker upp och ned.
          </note>
          <note>
            Varför skulle det vara så oerhört viktigt i det här fallet? De
            som har förmånsbilar byter dessutom ut dem vartannat eller vart
            tredje år, så då kommer man ändå till det beslutstillfället ganska
            snart.
          </note>
          <note>
            Fru talman! Jag tror att det ibland pågår ett ganska hämningslöst
            körande i tjänsten med just förmånsbilar. Man kunde kanske i stället
            åka tunnelbana eller ta en promenad - det kunde vara nyttigt.
            Framför allt sker det på den privata sidan. Alla som har bekanta
            som har förmånsbilar vet att det är så, även om man inte kan bygga
            upp någon statistik på det. Det finns dock en grund så att man
            kan börja jobba med att ta fram statistik.
          </note>
          <note>
            Journal måste föras vid all tjänstekörning med privatbil. Det
            gäller ett mycket större antal människor än de som har förmånsbil.
            Reseräkningar skall också fyllas i. Jag tycker inte att resonemanget
            om krångel är trovärdigt.
          </note>
          <note>
            Apropå den föregående debatten om hushållstjänster m.m. vill
            jag säga att om finansministern hyser misstro mot att de höga
            tjänstemän och direktörer -
          </note>
          <note>
            män - som vanligen har förmånsbilar inte skulle kunna klara av
            det här, kan man kanske ha tilltro till att alla kvinnor som arbetar
            på ekonomiavdelningarna och sköter bokföringen kan klara av detta
            i stället. Det skulle kanske kunna leda till ett och annat nytt
            jobb - i värsta fall.
          </note>
          <note>
            Finansministern avslutade med att säga att han inte hade något
            emot att lägga fram ett sådant här förslag. Jag skulle ändå önska
            att vi fick ett klart besked om vilken ambitionen i frågan är
            och hur Göran
          </note>
          <note>
            Persson ser på frågan om förmånsbilar kontra utbyggnader av vägtrafiksystem
            och trafiksituationen i storstadsområdet som helhet. Måste inte
            den här frågan ändå vägas in?
          </note>
          <note type="speaker">
            Anf. 32 ROLF KENNERYD (c)
          </note>
          <note>
            Fru talman! Jag har två kortfattade kommentarer till en del av
            det som har sagts.
          </note>
          <note>
            Flera av mina meddebattörer har varit inne på en jämförelse med
            den redovisning som skall göras vid körning i tjänsten med privat
            bil. Jag anser icke att den jämförelsen är helt relevant av följande
            skäl. Vid körning med egen bil i tjänsten föreligger motstridiga
            intressen mellan arbetstagare och arbetsgivare i så måtto att
            ökade körsträckor ger ökade kostnader för arbetsgivaren. Det medför
            i sin tur i viss grad ett självkontrollerande inslag i den formen
            av redovisning, som inte föreligger i systemet med förmånsbilar.
          </note>
          <note>
            Jag vill också göra en kommentar beträffande det finansministern
            sade om stabila spelregler. Jag hoppas att detta inte skall tolkas
            som ett försvar för ett bibehållande av det nuvarande systemet
            utan som ett uttryck för behovet av eftertanke för att åstadkomma
            ett för framtiden robust system som ger sådana stabila spelregler.
            Jag anser nu situationen vara mogen för att gå till handling.
            Det har funnits så mycken eftertanke och så mycket tid för eftertanke
            att tiden nu är mogen att göra något.
          </note>
          <note>
            Avslutningsvis vill jag tacka för finansministerns besked när
            det gäller bilskrotningspremien. Det ger oss möjlighet att slå
            två flugor i en smäll med förstärkt miljöeffekt.
          </note>
          <note type="speaker">
            Anf. 33 ROY OTTOSSON (mp)
          </note>
          <note>
            Fru talman! Finansministern talar om nya problem, men har inte
            talat om vilka dessa skulle vara.
          </note>
          <note>
            Vilka problem skulle egentligen vara förknippade med att man
            får en förmånsbeskattning av tjänstebilar som står i relation
            till den faktiska förmånen och kanske dessutom till miljöeffekterna
            av bilkörningen?
          </note>
          <note>
            Det talades om otillförlitlig statistik. Det finns en del i statistiken
            som är osäkert. Vägsystemet är faktiskt dimensionerat efter topparna.
            Rusningstrafiken driver så att säga fram mycket omfattande väginvesteringar
            i Stockholms-, Göteborgs-, Malmöområdet osv. Därför finns stora
            vinster att göra om man kan få ned de här topparna. Vi vet att
            en stor del av trafiken utgörs av körningar med tjänstebilar,
            som är beskattade på ett sådant sätt att när man väl har en tjänstebil
            är det direkt lönsamt att köra mer. Den formen av beskattning
            stimulerar faktiskt ett beteende som skadar miljö, hälsa och naturresurser,
            som förbrukas när man kör.
          </note>
          <note>
            Det här är något som sticker i ögonen inte bara på miljörörelsen
            utan också på vanligt folk. Det är litet svårt att begripa vad
            som hindrar ett bättre förslag, vad som är problemet. Finansministern
            måste tala om det för oss innan dagens debatt är slut.
          </note>
          <note>
            Liksom mina meddebattörer noterar jag att tonen i finansministerns
            inlägg i debatten var mer positiv än den i det skrivna svaret.
            Vi har förhoppningar om att kunna få en lösning på det här problemet
            inom det närmaste halvåret, och vi hoppas också att vi kan medverka
            till en sådan lösning.
          </note>
          <note type="speaker">
            Anf. 34 LARS BÄCKSTRÖM (v)
          </note>
          <note>
            Fru talman! Vi är många deltagare nu som kan konstatera att det
            är bättre att höra finansministern än att läsa finansministern.
          </note>
          <note>
            Finansministern sade att om det blir fråga om snedvridande effekter
            är han villig att göra något åt det. Nu är det fråga om sådana
            snedvridande effekter, så då är vi alltså överens.
          </note>
          <note>
            Finansministern sade sedan att han inte har något besked i dag.
            Det har jag respekt för. Han talade också om sina möjligheter
            att hinna lägga fram en proposition. Ja, det hinns nog. Det här
            är nog en fråga om hur mycket folk man avdelar för att lösa uppgiften.
          </note>
          <note>
            Uppgiften är heller inte jättesvår. Professor Nils
          </note>
          <note>
            Brunsson har t.o.m. skickat med författningstext. Han menar att
            detta skall vara konsekvent med inkomstbeskattningsprinciper,
            enkelt och överskådligt, lättadministrerat för företag och uppbördsansvariga.
            Så det finns möjligheter, två alternativ som jag tror att finansministern
            kan låta sina tjänstemän och politiskt sakkunniga titta på i detalj.
          </note>
          <note>
            Det italienska exemplet som jag tog upp är väldigt viktigt. Vi
            vill ju ha en ändring, så att vi får rätt skatt på rätt sätt,
            för miljöns skull, för folk i allmänhet men också för företagens
            skull. Marginalkostnaden, extrakostnaden för att åka till Italien
            med förmånsbil var ju noll för den bankman från Örebro som jag
            talade om, men för banken var kostnaden minsann inte noll, utan
            banken fick betala en massa extraresor som är helt onödiga.
          </note>
          <note>
            Det här är alltså inte bara en vanlig, traditionell rättvisefråga
            och inte någon vanlig, traditionell miljöfråga. Nej, det är t.o.m.
            bra för företagen om vi får ett annat system, så att företagen
            slipper betala för kostnader som de inte har någon anledning att
            betala.
          </note>
          <note>
            Också det är en väldigt viktig poäng, när vi nu skall satsa på
            stimulanser för näringsliv och företag.
          </note>
          <note>
            Så nog skall man hinna med det här, Göran Persson. Det vore en
            fin avslutning på finansministertiden att hitta en lösning på
            den fråga som Odell gick bet på, eller hur, finansministern?
          </note>
          <note>
            Anf. 35 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Det sista Lars Bäckström sade är nästan oemotståndligt
            som argument - att få överträffa Mats Odell i ämbetsutövningen.
          </note>
          <note>
            Alla frågar varför inget har gjorts. Den som läser protokollet
            från den här interpellationsdebatten kommer att se att jag nu
            har fått goda råd från engagerade riksdagsledamöter, som vet hur
            detta rimligen borde utformas.
          </note>
          <note>
            Man börjar med att slå fast att jag har rätt i att det skall
            vara stabilt och robust, det skall vara något som håller för framtiden
            och som vi inte behöver ändra.
          </note>
          <note>
            Det är bra. Sedan har jag noterat följande krav på den här justeringen,
            framförda i debatten. Det skall inte slå mot svensk bilindustri.
            Det var en ledamot i riksdagskören som förde fram det argumentet.
            Det skall vara rättvist - det är lätt att ställa upp på. Det skall
            vara enkelt. Det skall ha en miljöprofil. Det skall premiera trafiksäkerhet.
            Det skall vara neutralt som beskattning i förhållande till om
            de som får förmånen i stället hade valt att ta ut motsvarande
            förmån i form av högre lön. Det skall inte höja skattetrycket
            totalt sett, utan det skall vara en omfördelning. Det kommer att
            medverka till att förbättra jämställdheten. Det skall också ansluta
            till skattereformens grundläggande principer.
          </note>
          <note>
            Det här är några av de små "medskick" jag har fått inför att
            detta förslag nu skall utformas snabbt i Finansdepartementet för
            att möta riksdagens beställning.
          </note>
          <note>
            Jag har naturligtvis inget emot att försöka klara av det här.
            Jag skall göra vad jag kan. Det är möjligt att det bland de här
            målen kan finnas en och annan målkonflikt, och i så fall får man
            väl välja. Jag är emellertid inte alldeles säker på att riksdagen,
            när man skall formulera beställningen till regeringen, kommer
            att kunna enas omkring vad som är viktigast och vad som skall
            gälla i den typen av målkonflikter. Låt mig göra ett försök, så
            skall jag sedan komma tillbaka till riksdagen.
          </note>
          <note>
            Jag är, fru talman, inte så väldigt imponerad av
          </note>
          <note>
            Mats Odells argument. Han säger att jag hänvisar till skatteprinciper
            och att det inte har gällt i andra sammanhang, då principlösheten
            har varit total och det har gått att klippa till med de mest fantastiska
            skatteuttag på fastigheter, att göra om beskattningen på kommuner,
            osv. Det är möjligt att Mats Odell tycker att det är principlöshet.
            Jag har en annan uppfattning om detta. Om nu Mats Odell tycker
            att det är principlöshet, bör det rimligen inte vara ett argument
            för att man skall uppträda principlöst på andra områden, utan
            då skall man väl i så fall bättra sig. För övrigt vill jag bara
            erinra om att den fastighetstaxering vi nu har genomfört genomfördes
            på grundval av beslut fattade i den regering som Mats Odell själv
            tillhörde. Jag har inte tillfört något annat än en förändring
            av skattesatsen, som är neutral för hushållen och statsfinansiellt.
          </note>
          <note>
            Karin Pilsäter vidgar debatten till att handla också om biltullar
            och avgifter i Stockholmsområdet. Jag har inte betraktat frågan
            utifrån den utgångspunkten, och jag bedömer det så att det rimligen
            bör vara varje enskild trafikants uppgift att erlägga dessa tullar
            och avgifter, såvida inte resan utförs i tjänsten med en förmånsbil.
            Jag inser att det kan finnas gränsdragningsproblem, stora gränsdragningsproblem,
            och det gör i så fall inte frågan lättare att hantera. Då bör
            det väl också föras upp på listan över krav på det nya skattesystemet
            att det skall ge stabila signaler också vid uttagande av eventuella
            framtida biltullar och avgifter.
          </note>
          <note>
            Jag är villig att ta på mig uppgiften, fru talman.
          </note>
          <note>
            Jag kastar mig glatt över arbetet, med förhoppningen att kunna
            redovisa en produkt för riksdagen i sådan tid att ni åtminstone
            tidsmässigt blir nöjda. Om sedan ledamöterna vad gäller innehållet
            kommer att känna samma lycka sprida sig i kroppen återstår att
            se.
          </note>
          <note type="speaker">
            Anf. 36 MATS ODELL (kds)
          </note>
          <note>
            Fru talman! Debatten har varit väldigt konstruktiv och trivsam.
            Det tycks vara Göran Perssons lott att få fullfölja den förra
            regeringens politik på område efter område, och det är bra om
            han också visar sin erkänsla för det när nu de goda resultaten
            trillar in på olika områden.
          </note>
          <note>
            Jag anser, fru talman, att syftet med den här interpellationsdebatten
            har uppnåtts. Vi har belyst den här frågan, som inte är lätt.
            Göran Persson har också fått ett stort antal parametrar, som nu
            skall kalibreras, och vi överlämnar med varm hand det arbetet
            till finansministern.
          </note>
          <note type="speaker">
            Anf. 37 ELVING ANDERSSON (c)
          </note>
          <note>
            Fru talman! Också jag tycker att det här har varit en ovanligt
            konstruktiv interpellationsdebatt. Om vi hade haft ett par replikomgångar
            till hade vi kanske hunnit ytterligare en bit på väg mot att klara
            upp den här problematiken. Jag tycker nämligen att positionerna
            för varje replikomgång flyttas fram och blir klarare.
          </note>
          <note>
            Det är bra att finansministern säger att det kommer ett förslag,
            att det kommer snabbt och att han skall ta hänsyn till de förslag
            och synpunkter som har kommit fram under bl.a. den här interpellationsdebatten
            men också tidigare. De krav som Göran Persson räknade upp som
            han borde ta hänsyn till är inte oförenliga. Det kan finnas ett
            och annat som kan vara litet svårt att förena, men de allra flesta
            torde vara ganska lätta att förena i ett sådant här system. I
            den alternativa utredning av Nils Brunsson, som bl.a. Lars Bäckström
            hänvisade till förut, finns ett par förslag, och i det ena av
            de förslagen tillgodoses de allra flesta av de grundläggande krav
            som Göran Persson redovisade.
          </note>
          <note>
            Låt mig ytterligare en gång hänvisa till principen att skatt
            bör tas ut i relation till värdet av en förmån.
          </note>
          <note>
            Då måste vi i princip lämna schablonmodellen och finna ett system
            där detta står i relation till hur mycket man använder bilen privat,
            dvs. hur stor förmånen är.
          </note>
          <note>
            Om Göran Persson bara lever upp till den principen tror jag att
            vi kommer att få uppleva att lyckan sprider sig i kroppen när
            propositionen läggs på riksdagens bord, och det är något jag verkligen
            ser fram emot.
          </note>
          <note type="speaker">
            Anf. 38 KARIN PILSÄTER (fp)
          </note>
          <note>
            Fru talman! Jag skall väl sälla mig till kören av tacksamma riksdagsledamöter
            som ser att det nu efter debatten finns mycket större möjligheter
            att få ett bra förslag. Jag vill bara skicka med finansministern
            att det kanske inte är möjligt att i ett och samma förslag om
            skattefrågorna kring förmånsbilar tillgodose hela kravlistan.
            Jag skulle från Folkpartiets sida framför allt vilja peka på att
            just trafiksäkerhetsfrågor och stöd till den svenska bilindustrin
            inte är sådant som i första hand bör klaras med användande av
            inkomstskattereglerna. Sådant kan hanteras i annan ordning.
          </note>
          <note>
            Även om inte skattesystemet för förmånsbilar skall utformas med
            tanke på hur man skall lösa frågan om biltullar, tror jag att
            det är oerhört angeläget att få den stora förändring som jag hoppas
            kommer genomförd innan biltullarna kommer till stånd. Då kommer
            många att ha hamnat i en annan privatekonomisk situation än den
            som de i dag befinner sig i. Det kommer att bli lönsamt först
            vid en mycket högre förmånsvärdesnivå för en förmånsbil. Med en
            sådan nivå skulle många i dag avstå från förmånsbilen och i stället
            köpa sig en privatbil, kanske en mycket liten sådan, och börja
            anlita tunnelbanan.
          </note>
          <note>
            Mot denna bakgrund är det angeläget att åtgärderna kommer fort,
            och som det verkar skall så också bli fallet.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1995/96:28 om fastighetsskatten
          </note>
          <note>
            Anf. 39 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Siw Persson har, mot bakgrund av den allmänna fastighetstaxeringen
            av småhus 1996 samt införandet av en årlig omräkning av taxeringsvärdena,
            frågat mig om regeringen har uppdragit till Lantmäteriet att prova
            andra modeller än en rent automatisk uppräkning av redan befintliga
            system.
          </note>
          <note>
            Allmän fastighetstaxering av småhus sker vart sjätte år enligt
            i fastighetstaxeringslagen fastställda regler. Taxeringsvärdet
            skall vid taxeringen bestämmas till ett belopp som motsvarar 75
            % av marknadsvärdet. I förberedelsearbetet inför en allmän fastighetstaxering
            deltar såväl Lantmäteriverket som Riksskatteverket, och modellerna
            förfinas fortlöpande bl.a.
          </note>
          <note>
            med beaktande av utfallet av föregående allmänna fastighetstaxering.
            Omräkningen av taxeringsvärdena som införs år 1996 innebär att
            det basvärde som åsätts vid den allmänna fastighetstaxeringen
            räknas om årligen med hänsyn taget till prisutvecklingen fram
            till den 30 juni året före taxeringsåret. Jag vill påpeka att
            systemet inte innebär en automatisk uppräkning av värdena. Om
            prisutvecklingen varit negativ kan omräkningen leda till sänkta
            värden.
          </note>
          <note>
            Som svar på Siw Perssons fråga kan jag säga att regeringen inte
            gett Lantmäteriverket något sådant uppdrag som Siw Persson efterlyser.
          </note>
          <note type="speaker">
            Anf. 40 SIW PERSSON (fp)
          </note>
          <note>
            Fru talman! Det hör till god ton att man skall tacka för det
            svar som man har fått, och därför gör jag nu också formellt detta
            - när jag nu äntligen, finansministern, får svar på den fråga
            som ministern inte svarade på tidigare.
          </note>
          <note>
            Men vad är det som står i svaret? Det är bara att konstatera
            att om man har litet att säga, blir det inte heller mycket.
          </note>
          <note>
            Fastighetsskatteutredningen slår fast att fastighetsskatten inte
            skall motverka de bostadspolitiska målen paritet och neutralitet
            liksom inte heller en allmän bostadssocial målsättning om bra
            bostäder till rimliga kostnader. Vad kan vi nu konstatera? Höginkomsttagare
            köper fastigheter dyrt, ofta mycket dyrt. Medeloch låginkomsttagare
            köpte en gång i tiden sina fastigheter till rimligare priser men
            får nu vara med i priskarusellen när de råkar bo i de s.k. expansiva
            regionerna. De välsituerade får nu med den socialdemokratiska
            regeringens hjälp ett ännu bättre grepp över de s.k. mest attraktiva
            områdena. Regeringen hjälper dem t.o.m. att skriva ned sina förmögenheter.
          </note>
          <note>
            Låt mig ge några exempel. I december 1994 var köpeskillingen
            för ett hus 4,9 miljoner kronor medan föreslaget nytt taxeringsvärde
            är 1,51 miljoner kronor.
          </note>
          <note>
            Efter upprustning för åtskilliga miljoner kronor blir det nya
            taxeringsvärdet kanske någonstans mellan 1,8
          </note>
          <note>
            och 2,5 miljoner kronor.
          </note>
          <note>
            En annan köpeskilling, i maj 1995, uppgick till 9,1
          </note>
          <note>
            miljoner kronor. Det nu gällande taxeringsvärdet är
          </note>
          <note>
            1,67 miljoner kronor.
          </note>
          <note>
            Inte trodde jag att en socialdemokratisk regering aktivt skulle
            medverka till en sådan segregation. Bort med pensionärer, låg-
            och medelinkomsttagare och in med välsituerade i de mest attraktiva
            områdena! Är detta det som kallas allmän bostadssocial målsättning
            och bra bostäder till rimliga kostnader?
          </note>
          <note>
            De nya taxeringsvärdena skall motsvara 75 % av marknadsvärdet
            på varje fastighet, men stämmer detta? Nej! På t.ex. Älgö i Stockholm
            har i ett värdeområde 23 av de ca 400 husen bytt ägare sedan 1992.
          </note>
          <note>
            Det föreslagna taxeringsvärdet för varje fastighet borde motsvara
            75 % av försäljningsvärdet, om man utgår från att försäljningsvärdet
            är lika med marknadsvärdet. Så var förhållandet i ett fall. I
            resten av fallen varierar det föreslagna taxeringsvärdet mellan
          </note>
          <note>
            121 och 36 %, med ett genomsnitt på 69 %.
          </note>
          <note>
            Lantmäteriet har delat in landet i 7 300 värdeområden. Närmare
            126 000 köp av bebyggda småhusenheter i landet från åren 1992-1994
            har legat till grund för värdenivåer som nu föreslås för landets
            olika delar. I informationen från Lantmäteriet står bl.a. följande:
          </note>
          <note>
            "Det säger sig självt att det alltid finns osäkerhet i prognoser
            av detta slag, särskilt om ortprisunderlaget är begränsat. Uppgifter
            om taxeringsvärdeförändringar där ortprisunderlaget understiger
            100 köp har därför satts inom parentes, för att markera den relativt
            stora osäkerhet som råder i dessa fall."
          </note>
          <note>
            Detta motsäger den säkerhet, för att inte säga stöddighet, som
            vissa enskilda tjänstemän har visat i uttalanden från Lantmäteriet.
          </note>
          <note>
            Det gällde alltså ca 126 000 köp inom 7 300 värdeområden. Det
            ger faktiskt ett genomsnitt om bara
          </note>
          <note>
            17 försäljningar inom varje område. Jag vågar påstå att det är
            över 100 köp inom ett ytterst litet antal värdeområden, kanske
            i omkring 100. Osäkerheten är alltså mycket större än vad Lantmäteriet
            har velat ge sken av.
          </note>
          <note>
            Inom Älgö finns det tre värdeområden. Det största värdeområdet
            där hade endast 23 försäljningar. Lantmäteriet har tydligen otillräckliga
            metoder för att räkna ut taxeringsvärdena på våra hus, trots att
            man så självsäkert påstår motsatsen. Verkligheten stämmer inte
            överens med kartan, och då är det tydligen kartan som gäller.
          </note>
          <note>
            Oenigheten vid Riksskatteverkets senaste styrelsemöte blixtbelyser
            också svårigheten att sätta rättvisa taxeringsvärden. Där fastställdes
            omräkningstalen för den nya rullande taxeringen. Med minsta möjliga
            majoritet - 5 röster mot 4 - höjde styrelsen taxeringsvärdena
            för jordbruksfastigheter med 4 %.
          </note>
          <note>
            Enligt lagen skall landet delas in i prisutvecklingsområden för
            den rullande taxeringen. Lantmäteriet och Riksskatteverket har
            lyckats hitta 133 sådana för vanliga småhus. För hyreshus och
            bostäder på jordbruksfastigheter lyckades man däremot på grund
            av för få köp inte fastställa några prisutvecklingsområden. På
            hyressidan resulterade det i sänkta värden och på lantbrukssidan
            resulterade det i höjda värden. Ett genomsnitt säger ingenting
            om spridningen. Som någon har sagt: Har man huvudet i frysen och
            fötterna i ugnen, kan genomsnittstemperaturen ändå framstå som
            behaglig.
          </note>
          <note>
            Jag har frågat om man har räknat på Californiamodellen. I Californien
            blev det revolt eftersom smärtgränsen nåddes. Här är smärtgränsen
            redan överskriden. Vilket svar får jag? Man har inte ens brytt
            sig om att titta på denna modell för att se vilka positiva och
            negativa effekter den har. Jag är mycket besviken på hur man ser
            på landets egnahem.
          </note>
          <note type="speaker">
            Anf. 41 BO LUNDGREN (m)
          </note>
          <note>
            Orsaken till denna interpellation är sannolikt egentligen inte
            teknisk. Orsaken är att effekterna av det som nu sker är så allvarliga
            att många människor riskerar att komma i kläm. Jag skulle gissa
            att det är det som gör att vi får den i sig viktiga diskussionen
            om hur man bär sig åt för att beräkna fastighetsskatt.
          </note>
          <note>
            Problemet har två orsaker. Den ena orsaken är att vi över huvud
            taget har en fastighetsskatt. Den andra är hur man beräknar fastighetsskatten.
          </note>
          <note>
            Om man ser på det svenska skattesystemet ser man att det egentligen
            inte finns något skäl att ha en särskild extra beskattning av
            fastigheter utöver den beskattning som sker för vanlig näringsverksamhet,
            om man jämför med hyresfastigheterna. Det finns vanlig beskattning
            plus en extra beskattning genom fastighetsskatten. När det gäller
            småhusen finns det över huvud taget inga skäl till en fastighetsskatt.
            Det grundläggande problemet är att vi har en skatteform som inte
            passar in i vårt system.
          </note>
          <note>
            Det andra problemet är det sätt på vilket beskattningen är uppbyggd.
            Det finns anledning att diskutera det. Ingen kan sannolikt säga
            att vi skall kunna slopa fastighetstaxeringen de närmaste åren,
            för att uttrycka det milt.
          </note>
          <note>
            Om vi begränsar oss till småhusen är grunden för att över huvud
            taget på ett löpande sätt beskatta småhusen att man vill beskatta
            avkastningen av det kapital som är nedlagt i huset - i fastigheten.
            Det är det som är grundtanken. Det är den tanke som matchas av
            att vi samtidigt har en avdragsrätt för de ränteutgifter för lån
            som är nedlagda i fastigheten. De två sakerna hänger samman. Tar
            man bort det ena bör man rimligen ta bort det andra.
          </note>
          <note>
            Från början, fram till i början av 50-talet, beskattades småhusen
            konventionellt. Man försökte göra en rejäl uppskattning. Vad var
            egentligen värdet? Vad var avkastningen? Man fick dra av samtliga
            kostnader.
          </note>
          <note>
            Sedan schabloniserades detta. Man fick då bara dra av ränteutgifter
            och tomträttskostnader. Schabloniseringen ersattes slutligen av
            en ren fastighetsskatt på 1,5 % av det samlade taxeringsvärdet.
            Enligt Göran Persson, regeringen och riksdagsmajoriteten är det
          </note>
          <note>
            1,7 % nästa år.
          </note>
          <note>
            Under hela perioden har taxeringsvärdet i sin helhet varit grund
            för beräkningen av själva fastighetsskatten eller tidigare den
            schabloniserade intäkt som togs till beskattning. Det är det ena
            problemet. Vad är det som säger att hela den värdeökning som tillkommer
            och som oftast manifesteras i att markvärdet ökar skall tas till
            beskattning, om man skall bedöma avkastningen och det nedlagda
            kapitalet för en som köpte fastigheten för ett antal år sedan?
          </note>
          <note>
            Den Californienmodell som Siw Persson hänvisar till ryms här.
            Man har en gång lagt ned ett kapital.
          </note>
          <note>
            Man skall kanske öka det genom att renovera huset.
          </note>
          <note>
            Då har man ytterligare kapital nedlagt. Detta konstituerar en
            avdragsrätt. Det är det som skall ligga till grund - inte värdeökningar
            som beror på att omgivande hus ökar i värde. Den californiska
            modellen har i sig svagheter med inlåsningseffekter. Den kritiseras
            just i Californien.
          </note>
          <note>
            Kan man hitta ett bättre underlag och ett bättre sätt? Ja, det
            kan man sannolikt göra genom att åtminstone i ett första steg
            rensa bort just markvärde som underlag för beskattning. Där ligger
            väldigt mycket av det regionala problem som finns för närvarande.
          </note>
          <note>
            Fru talman! För att ytterligare en gång ge Göran
          </note>
          <note>
            Persson några råd - jag tycker att det är viktigt, för han tar
            dem så sällan - vill jag säga att han bör inleda ett arbete för
            att på sikt kunna slopa fastighetsskatten.
          </note>
          <note>
            Den passar inte in i det svenska skattesystemet om man inte,
            som Socialdemokraterna antagligen vill, vill använda alla skatteformer
            för att få så höga skatter som möjligt.
          </note>
          <note>
            Man kan vidta åtgärder omedelbart. Det finns ett utredningsförslag
            som faktiskt visar hur man för småhusen bör gå över till en schablonintäktsberäkning.
            I
          </note>
          <note>
            det sammanhanget kan man välja att lägga beräkningen av schablonintäkten
            så att man rensar bort markvärdet, t.o.m. i sin helhet. Det är
            fullt möjligt.
          </note>
          <note>
            I avvaktan på det kan man låta en begränsad del tas upp till
            beskattning.
          </note>
          <note>
            Det är nivån som är det andra problemet. Nivån på skatteuttaget,
            sammantaget med andra effekter som t.ex. förmögenhetsskatt, är
            så stor att det leder till orimliga konsekvenser för enskilda
            människor och hushåll. Göran Persson har sagt - inte i riksdagen,
            men utanför riksdagens kammare efter en debatt - att man kanske
            skall titta på problemet och göra något åt det. Det man funderar
            på är att göra avgränsade områden där man skall ha speciella regler
            av något slag, i stället för att göra en generell lösning.
          </note>
          <note>
            Även här, i det tillfälliga, finns det all anledning att välja
            tekniken att inte genomföra fastighetsskattehöjning och att se
            till att på ett rejält sätt reducera markvärdet som underlag för
            beskattningen. Sannolikt bör man i det sammanhanget ha ett tak,
            med tanke på en del helt orimliga konsekvenser som annars skulle
            uppstå. Man bör naturligtvis också justera förmögenhetsskatten
            som sådan.
          </note>
          <note>
            Det skulle vara intressant att höra finansministerns säkert mycket
            genomtänkta syn på hur fastighetsskatten och underlaget för fastighetsskatten
            - så länge den existerar - skall utformas för att undvika de problem
            som har tagits upp av Siw Persson i interpellationen och som finns
            i den allmänna debatten.
          </note>
          <note type="speaker">
            Anf. 42 ROLF KENNERYD (c)
          </note>
          <note>
            Fru talman! Frågan om fastighetsbeskattning är ju en i dessa
            dagar djupt engagerande fråga. Interpellanten har starkt snävat
            in frågeställningen till att gälla frågan om visst uppdrag till
            Lantmäteriet. Finansministerns svar har till följd av frågans
            utformning blivit utomordentligt kortfattat.
          </note>
          <note>
            Jag vill emellertid ställa en fråga till finansministern när
            det gäller en nyans i svaret. Jag citerar en mening nederst på
            s. 1: "Om prisutvecklingen varit negativ kan omräkningen leda
            till sänkta värden." Är det inte så, finansministern, att omräkningen
            kommer att leda till sänkta värden om prisutvecklingen varit negativ?
          </note>
          <note>
            I frågans vidare bemärkelse finns det anledning till ett djupt
            engagemang såväl från allmänhetens sida som från berörda politiker.
            Jag tycker att det är angeläget att påpeka att taxeringsarbetet
            ännu inte har kommit till sin avslutning.
          </note>
          <note>
            Det finns emellertid anledning att förmoda att det även efter
            det att taxeringsarbetet avslutats kommer att finnas kvarstående
            icke önskvärda effekter.
          </note>
          <note>
            För det första kommer det att finnas brister i underlaget, bl.a.
            när det gäller indelningen i värdeområden. I vissa fall är det
            betydande variationer i värdena inom respektive värdeområde. Det
            tydligaste exemplet på det har just berörts av Siw Persson. Hela
            landet kommer att utgöra ett enda värdeområde. Självfallet kommer
            det att inom detta geografiskt stora område finnas betydande värdevariationer.
          </note>
          <note>
            För det andra kommer det att finnas låsningar till strikta stereotypa
            statistiska sifferuppgifter utan tillräckligt hänsynstagande till
            specifika individuella förutsättningar.
          </note>
          <note>
            För det tredje - för att inte bli alltför långrandig -
          </note>
          <note>
            kommer det att bli svårartade effekter för permanentboende i
            för fritidsboende attraktiva områden.
          </note>
          <note>
            Som exempel på allt detta kan jag berätta att vi, vid en fördjupning
            som vi har gjort inom vårt parti, i det statistiska underlaget
            - köpeskillingsstatistiken -
          </note>
          <note>
            funnit ett exempel där köpeskillingen befanns vara
          </note>
          <note>
            4,06 gånger det hittillsvarande taxeringsvärdet, för att vara
            exakt. När fastigheten i fråga identifierats i verkligheten befanns
            det vara på det sättet, att fastigheten just före försäljning
            varit föremål för en betydande upprustning och förbättring.
          </note>
          <note>
            Detta visar i blixtbelysning att det i detta enskilda fall i
            realiteten inte var samma fastighet som jämfördes vid å ena sidan
            tidigare taxeringstillfälle och å andra sidan försäljningstillfället,
            på sätt som förutsätts i underlaget. Det medverkar till felaktiga
            nya taxeringsvärden.
          </note>
          <note>
            En anledning till att detta exempels orimligheter kan passera
            tämligen obemärkt är att den lokala förtroendemannamedverkan sedan
            ett antal år helt har borttagits. Vi motsatte oss det när det
            genomfördes, och nu har vi facit av den åtgärden. Byråkratisk
            stelbenthet har ersatt förtroendemännens lokalkännedom och sunda
            förnuft och det mått av ödmjukhet som sådana frågor tarvar.
          </note>
          <note>
            Jag vill mot bakgrund härav fråga finansministern om han är beredd
            att överväga förtroendemannamedverkan i det framtida taxeringsarbetet.
          </note>
          <note type="speaker">
            Anf. 43 BIRGITTA HAMBRAEUS (c)
          </note>
          <note>
            Fru talman! Det låter på oss här i kammaren som om samtliga villaägare
            i landet skulle kvida under en våldsam börda. Så är det faktiskt
            inte. Många av oss har inte så dyra hus, och inte heller har de
            blivit så upptaxerade att det är något vi klagar över. Men det
            finns allvarliga undantag - flagranta övergrepp, skulle jag vilja
            säga - i form av felaktig taxering. De misstagen måste kunna rättas
            till.
          </note>
          <note>
            Vad som har blivit mycket uppmärksammat är de attraktiva fritidshusområdena,
            där man kan sälja en ynka sjöbod för en miljon kronor och liknande.
            Det har visat sig nästan omöjligt för människor med vanliga inkomster
            att bo kvar och kunna betala skatten.
          </note>
          <note>
            Nu kan man inte anse att det är någon större katastrof för de
            människor som bor där att de blir miljonärer när de säljer sitt
            hus. Men för det första kan de önska att bo kvar, och för det
            andra, och det kanske viktigaste i sammanhanget, är det viktigt
            för landet att det finns människor som bor runt våra kuster i
            dessa attraktiva bostadsområden. Där håller finansministern på
            att se över möjligheterna att ändra och rätta till detta.
          </note>
          <note>
            Jag vill beröra ett betydligt allvarligare problem som ytterst
            sällan tas upp, men som har antytts här i dag. Det är de områden
            där man faktiskt inte ens kan sälja ett hus, dvs. där det är omöjligt
            att sälja ett hus på marknaden, och där man fått en mångdubblad
            uppräkning av taxeringsvärdet. Marknadsvärdet stämmer absolut
            inte. Taxeringsvärdet har ingenting med 75 % av marknadsvärdet
            att göra.
          </note>
          <note>
            Människor sitter i en verklig knipa. De har inga möjligheter
            att sälja huset, och definitivt inte till taxeringsvärdet. De
            måste bo kvar och betala en skatt som de inte klarar av. Jag tänker
            t.ex. på Gagnef i Dalarna, och det finns andra exempel. Det kan
            anses vara attraktiva bygder. Men det slår så snett för den enskilda
            fastigheten att det helt enkelt är omöjligt för dessa människor
            att bo kvar.
          </note>
          <note>
            Nu regleras detta enligt fastighetstaxeringslagen. I
          </note>
          <note>
            7 kap sägs att riket skall indelas i värdeområden. I 7
          </note>
          <note>
            kap. 7 § står:" Regeringen eller myndighet som regeringen bestämmer
            skall besluta om närmare föreskrifter om indelning i värdeområden
            --- Mot sådant beslut får talan ej föras". Detta oroar mig väldigt
            mycket. Det är nästan så att jag undrar om inte legalitetsprincipen
            här börjar trädas för när, att vi har gjort ett misstag i riksdagen
            och om inte regeringen borde fundera på att allt detta borde ändras.
          </note>
          <note>
            Det är alldeles uppenbart att människors ekonomiska förhållanden
            träds för när i verkställighetsföreskrifterna, dvs. inte direkt
            i lagen. Därför kan man fråga sig om det verkligen är riksdagen
            som har beslutat om de skatter som är betungande i dessa speciella
            fall. Det är regeringen eller myndighet som regeringen bestämmer
            som skall besluta. Det är gäller Riksskatteverket, skattemyndigheterna
            men också Lantmäteriverket, som lämnar förslag på värdeområden.
          </note>
          <note>
            Regeringen har alltså beslutat att delegera till dessa myndigheter.
            Självfallet kan regeringen ta tillbaka detta eller åtminstone
            komma med tilläggsföreskrifter för dessa myndigheter så att det
            blir rimligare värden, kanske större detaljeringsgrad, och så
            att man tar hänsyn till eller åtminstone får inrapporterat de
            överklaganden som säkert kommer, antingen de får äga rum eller
            inte, och därmed snabbt kan vidta åtgärder.
          </note>
          <note>
            Jag vet inte hur det skall gå till.
          </note>
          <note>
            Jag kanske har missförstått detta. Därför vill jag ställa en
            direkt fråga till finansministern. Kan man överklaga ett orimligt
            fastighetstaxeringsbeslut så att man har möjlighet att få rättelse?
          </note>
          <note type="speaker">
            Anf. 44 LARS BÄCKSTRÖM (v)
          </note>
          <note>
            Fru talman! Siw Persson från Folkpartiet har givetvis ställt
            frågan till finansministern med anledning av hela den fråga som
            rör fastighetsbeskattningen, den årliga uppräkningen och nivån.
            Vi har tidigare diskuterat de sakerna i kammaren och gjort det
            ganska klart.
          </note>
          <note>
            När finansministern nu svarar att han inte har gett
          </note>
          <note>
            Lantmäteriverket något sådant uppdrag vill jag sätta in frågan
            i ett något större sammanhang. Jag förutsätter, finansministern,
            att den bostadspolitiska utredningen är fri att pröva om man kan
            utforma fastighetsbeskattningen på ett annat och bättre sätt.
            Jag förutsätter detta, men finansministern kan väl verifiera om
            det är riktigt.
          </note>
          <note>
            När vi hade den stora diskussionen i kammaren om dessa frågor
            öppnade finansministern för att man skulle kunna tänka sig särlösningar
            för de områden som står under högt tryck för fritidsändamål. Jag
            vill bara kontrollera att det arbetet pågår, finansministern.
          </note>
          <note>
            Jag förutsätter att så sker, men jag vill kontrollera det.
          </note>
          <note>
            Tror finansministern att han hinner klart med den frågan om särlösningar
            för de attraktiva områdena innan det blir aktuellt med andra göromål?
            Jag tror att det är väldigt viktigt.
          </note>
          <note>
            Jag vill också passa på att säga till finansministern att när
            vi sist diskuterade frågan sade vi från Vänsterpartiet att det
            behövdes en särlösning, och finansministern sade att det behövdes
            en särlösning. Vi hade då en diskussion om golv eller tak. Vi
            behöver inte ta upp den diskussionen nu. Men vi kan kanske vara
            överens om att det eventuellt måste prövas någon form av särlösning
            som lindrar beskattningen i dessa områden. Jag vill göra det mycket
            tydligt för finansministern, att när jag förra gången talade om
            ett tak talade jag enbart och allenast om dessa områden. Det är
            där jag vill ha denna lösning. En sådan begränsningsregel tror
            jag också måste omfatta tomtmarken, vilket Bo Lundgren tidigare
            var inne på.
          </note>
          <note>
            Slutligen tror jag att det mer generellt kan behövas en översyn
            av reglerna. En tidigare talare - jag tror det var Rolf Kenneryd
            - har berört frågan om jordbruksfastigheterna. Jag vill säga till
            finansministern att det är riktigt att det finns ett problem med
            bostadsdelen på jordbruksfastigheterna. För att åtgärda det behöver
            man antagligen se över själva regelsystemet kring fastighetstaxeringen.
          </note>
          <note>
            Man diskuterar om systemet för närvarande är orättvist eller
            inte. När man i Californien gick över till det som nu kallas Californiamodellen
            var det inte för att man hade ett system som inte gav rättvisande
            resultat. Det var därför att man hade ett system som gav så hiskeligt
            rättvisande resultat att varje förändring omedelbart gav en skatteeffekt.
            Det var då man på grund av väljarnas tryck tvingades gå över till
            ett nytt system.
          </note>
          <note>
            Jag tror, finansministern, att det kan vara klokt att säga: Vi
            politiker är villiga att se över dessa system.
          </note>
          <note>
            Vi har inte nått slutlösningen vad gäller fastighetsbeskattningen.
          </note>
          <note>
            Anf. 45 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Det sista är lätt att hålla med om. Vi har inte nått
            slutlösningen vad gäller fastighetstaxeringen. Den frågan lär
            vi nog få brottas med framöver.
          </note>
          <note>
            Den debatt som har förts i kammaren är väckt med anledning av
            att framför allt fastboende i skärgårdsområden och i andra attraktiva
            kustområden skulle få en orimligt hög höjning av sin fastighetsskatt,
            eftersom människor i goda ekonomiska omständigheter hade tryckt
            upp försäljningspriserna och därmed lyft hela nivån i området.
          </note>
          <note>
            Detta var ingenting nytt. Det är ett gammalt känt problem som
            också uppstod efter 1989 års taxering och som då resulterade i
            en del statligt utredningsarbete, närmare bestämt två statliga
            utredningar som hade synpunkter på hur man eventuellt skulle kunna
            lösa detta. De utredningarna lämnades i sin tur till ansvarig
            minister, som ju föredrog att inte göra någonting, utan saken
            fick ligga till sig.
          </note>
          <note>
            Det var under den föregående mandatperioden.
          </note>
          <note>
            Därefter fick vi ett nytt system för en rullande fastighetstaxering.
            Det är det system som vi diskuterar i dag. Det har sina fel och
            brister och en del skavanker som självfallet kommer att rättas
            till löpande. Det är så det är med den här typen av stora förändringar.
            Jag har förtroende för myndigheten.
          </note>
          <note>
            Det finns ju även där en beredskap att följa debatten och diskussionen
            och rätta till det som händer och sker. Den är ju inte stum, den
            är inte lomhörd - utan det är tvärtom deras uppgift att ta till
            sig felaktigheterna och justera det som händer.
          </note>
          <note>
            Till Siw Persson vill jag säga att jag har svarat på hennes fråga.
            Att angripa mig för att jag inte har utvecklat synpunkter på Californiamodellen
            är att gå långt mot bakgrund av hur interpellationen är formulerad.
            Det finns ingen begäran i interpellationen att jag skall kommentera
            Californiamodellen.
          </note>
          <note>
            Om jag ändå skall göra det vill jag säga att det är klart att
            den också har sina problem och brister. Det är gamla värden som
            släpar med. Det blir inlåsningseffekter av detta. Det skapar en
            ojämn situation mellan t.ex. äldre med äldre förvärv och yngre
            med senare förvärv och en helt olika skattesituation. Den är också
            kritiserad och har sina problem och brister. Men det var inte
            detta interpellationen handlade om.
          </note>
          <note>
            Jag hade egentligen svårt att följa vad Siw Persson sade i inledningen
            av sitt inlägg. Det var inte alldeles kristallklart om det var
            en plädering för högre taxeringsvärden och därmed högre fastighetsskatt
            när hon jämförde taxeringsvärden och försäljningspris, eller om
            det var ett uttryck för att man inte kunde tillämpa metoden att
            försöka att sätta taxeringsvärden utifrån försäljningspriser.
            Jag avstår ifrån att kommentera den delen av hennes inlägg.
          </note>
          <note>
            Sedan kommer den som väl har konstruerat systemet mer än någon
            annan, nämligen Bo Lundgren, in i diskussionen och säger att man
            skall slopa fastighetsskatten helt och i stället gå över till
            andra modeller.
          </note>
          <note>
            En restriktion gäller för mig, och rimligen också för denna kammare,
            och det är att skall man söka andra modeller och hitta något nytt
            i stället för det nya som är infört, och som Bo Lundgren får stå
            fadder för, skall det nya inte fördärva statsfinanserna. Med dessa
            skatter tar vi in ungefär 20 miljarder kronor till statskassan.
            Det måste vara något som ett nytt system i så fall också skall
            kunna prestera.
          </note>
          <note>
            Om man tycker att man skall sänka uttaget skall man rimligen
            redovisa var pengarna i stället skall tas eller om man kan tänka
            sig att göra besparingar i några andra system som kompenserar
            den här bristen.
          </note>
          <note>
            Det är ganska lätt att kräva sänkta skatter. Det är svårare att
            ta ansvar för helheten. Det har väl tidigare verksamhet från Bo
            Lundgrens sida tydligt demonstrerat.
          </note>
          <note>
            I riksdagsdebatten - den särskilda debatt vi hade om fastighetsskatten
            - var jag också noga med säga att vi skulle titta på de fastboendes
            situation. Jag tänkte inte lämna dem i sticket så som hade skett
            tidigare. Ungefär så formulerade jag mig i kammaren, precis som
            efteråt. Jag har också sagt i senare presskommentarer att jag
            har ambitionen att redovisa det arbetet före halvårsskiftet 1996.
            Jag är väl medveten om att när man börjar rucka på dessa system
            får man genast nya avgränsningsproblem i stället. Det hänger ihop.
            Trots det har vi satt i gång ett sådant arbete i Finansdepartementet.
            Det bedrivs med stor snabbhet.
          </note>
          <note>
            Rolf Kenneryd tar upp ett speciellt fall om 4,06
          </note>
          <note>
            gånger tidigare taxeringsvärde. Det illustrerar något annat som
            vi också diskuterade i den speciella fastighetsskattedebatten,
            nämligen det som har inträffat när förtroendemännen har försvunnit
            ut ur taxeringsarbetet. Jag tillhör inte heller dem som så här
            i efterhand, även om jag inte bar ansvar för den förändringen,
            tycker att det var en bra lösning.
          </note>
          <note>
            Många av oss i den här kammaren har börjat vårt politiska samhällsengagemang
            just i en taxeringsnämnd. Det var ingen dum start. Det gav också
            en dämpande kraft åt taxeringsarbetet som gjorde att det fick
            en lokal förankring. Jag vet inte om vi kan komma tillbaka dit,
            men jag har definitivt inget emot den beskrivning Rolf Kenneryd
            gör av taxeringsnämndernas roll i det tidigare taxeringsarbetet.
          </note>
          <note type="speaker">
            Anf. 46 ROLF KENNERYD (c)
          </note>
          <note>
            Fru talman! Jag ber inledningsvis att få tacka finansministern
            både för erkännandet och möjligheten att eventuellt göra något
            åt förtroendemannainflytandet i taxeringsprocessen.
          </note>
          <note>
            Eftersom jag till följd av debattreglerna inte äger rätt till
            ytterligare repliker utöver denna finner jag anledning att ställa
            ett par frågor med anledning av Bo
          </note>
          <note>
            Lundgrens inlägg tidigare under debatten, allra helst som åtskilliga
            av hans partivänner ute i landet nu försöker ge intryck av att
            moderaterna besitter lösningar som innebär att praktiskt taget
            alla skulle förlösas från den påfrestning och plåga som fastighetsskatten
            utgör.
          </note>
          <note>
            För det första. När det gäller begränsningar i markvärdet via
            takregler eller andra metoder vill jag fråga: Innebär inte detta,
            Bo Lundgren, att principen om att värdet skall motsvara 75 % av
            markvärdet åsidosätts? Det är väl ändå så att markvärdet är en
            marknadens värdering av det värde som faktiskt ligger i att fastigheten
            är belägen på ett visst ställe?
          </note>
          <note>
            Det är ju ett uttryck för sambandet mellan tillgång och efterfrågan.
            Jag inser, som jag nämnde i mitt förra inlägg, att detta har skönhetsfläckar,
            men jag tror att det är ett mycket trubbigt instrument att generellt
            göra inskränkningar i markvärderingen.
          </note>
          <note>
            För det andra. Bo Lundgren nämnde att man skulle kunna åstadkomma
            en förbättring för oss villaägare genom att införa en schablonbeskattning,
            en schablonavgift, i stället för fastighetsbeskattningen.
          </note>
          <note>
            Vill Bo Lundgren i någon av de efterföljande replikerna något
            så när utförligt beskriva vilken skillnad detta skulle innebära
            för mig som enskild skattebetalare eller avgiftsbetalare?
          </note>
          <note type="speaker">
            Anf. 47 BO LUNDGREN (m)
          </note>
          <note>
            Fru talman! Jag skall gärna upplysa Rolf Kenneryd. Varken jag
            eller det parti jag representerar har någonsin föreslagit att
            taxeringsvärdet som sådant skall ha ett markvärde som inte räknas
            på det sätt som gäller för principerna bakom taxeringsvärdet.
            Här är det frågan om vilken del av det redovisade taxeringsvärdet
            som skall läggas till grund för beskattning.
          </note>
          <note>
            Långsiktigt ifrågasätter jag om man över huvud taget skall bry
            sig om att hantera marknadsvärdet.
          </note>
          <note>
            Man kanske bara skall ha byggnadsvärdet som grund för beräkningen
            av schablonintäkten i ett nytt system.
          </note>
          <note>
            Det är detta vi har sagt. På samma sätt anger man taxeringsvärdet
            för fastigheter som i dag inte omfattas av fastighetsskatt eller
            t.ex. skogsvårdsavgifter när det gäller skogsmark eller förmögenhetsskatt
            på arbetande kapital. Det anges på samma sätt, men skattereglerna
            som sådana är förändrade. Det finns inga större problem i det
            avseendet.
          </note>
          <note>
            Skillnaden mellan en schablonintäktsberäkning och fastighetsskatten
            är för det första att den är systematisk rätt. Jag tror att det
            är väsentligt. När man i samband med skattereformen valde att
            gå över till en ren fastighetsskatt bröt man det mycket tydliga
            samband och det pedagogiska sätt där en beräknad intäkt läggs
            till grund för att man också skall kunna dra av ränteutgifterna.
          </note>
          <note>
            Då är frågan hur man beräknar en sådan intäkt.
          </note>
          <note>
            Den fastighetsbeskattningsutredning som jag tillsatte, och som
            jag hade haft för avsikt att fullfölja, menade, förutom att fastighetsskatten
            som sådan borde slopas generellt, att man skulle sätta en schablonintäkt
            på
          </note>
          <note>
            5 % i en bilaga som var 4 % av taxeringsvärdet.
          </note>
          <note>
            Jag menar att man bör reducera markvärdet. Jämfört med en fastighetsskatt
            på 1,7 procentenheter ligger utredningens förslag på 1,5 procentenheter
            vid en kapitalinkomstskattesats på 30 % och på 1,25 vid en kapitalinkomstskattesats
            på 25 % - lägre om man väljer 4 %, vilket jag tycker är rimligare
            och vilket framgår av en bilaga till utredningen. Man skall, som
            sagt, inte ha hela markvärdet - möjligen inte alls markvärdet.
            Rolf Kenneryd får gärna räkna på alla alternativen. Men detta
            lär bli väsentligt mycket bättre för de villaägare som nu drabbas
            av den skattechock som Rolf Kenneryd också ställt sig bakom.
          </note>
          <note>
            När det gäller finansministern här konstaterar jag att han fortfarande
            enbart funderar kring kortsiktiga tekniskt besvärliga lösningar
            för fastboende i vissa geografiskt begränsade områden. Jag skulle
            ändå vilja fråga finansministern: Är det här med markvärdet trots
            allt inte ett generellt problem? Är det det som utredningen faktiskt
            föreslog inte något att ta fasta på
          </note>
          <note>
            - de två utredningar som jag fick ärva gav inga lösningar som
            kunde användas i fråga om detta problem
          </note>
          <note>
            - och se till att man går över till en schablonintäktsberäkning?
          </note>
          <note>
            Att finansministern inte vill slopa fastighetsskatten i övrigt
            har jag inte förståelse för, men jag inser att det i det avseendet
            är lönlöst att driva frågan.
          </note>
          <note type="speaker">
            Anf. 48 SIW PERSSON (fp)
          </note>
          <note>
            Fru talman! När det gäller svaret på min fråga kan man naturligtvis
            svara så kort man vill. Men man kan också motivera förmågan eller
            bristen på intresse när det gäller vad man gjort eller inte gjort
            i en viss fråga.
          </note>
          <note>
            Det är upp till svararen att bedöma det. Alla system har naturligtvis
            sina svagheter.
          </note>
          <note>
            Finansministern sade att det var svårt att följa mitt inlägg.
            Det beklagar jag naturligtvis, finansministern.
          </note>
          <note>
            Om det beror på bristande fattningsförmåga eller på bristande
            intresse överlåter jag på ministern själv att avgöra.
          </note>
          <note>
            Det går inte i längden att dra in så stora summor från medborgarna
            om metoderna upplevs som slumpartade och orättvisa. Det allvarliga
            är just att de upplevs så.
          </note>
          <note>
            Vidare kan jag konstatera att det inte skiljer särskilt mycket
            mellan hyran för en hyreslägenhet på
          </note>
          <note>
            Lidingö och för en hyreslägenhet i Blomstermåla.
          </note>
          <note>
            Däremot kan fastighetsskatten på två identiska villor variera
            med flera tiotusentals kronor. Jag har lagt märke till att finansministern
            flera gånger sagt att det skall vara stabila och rättvisa skatte-
            och spelregler.
          </note>
          <note>
            Min fråga blir då: Gäller det inte detta område?
          </note>
          <note>
            Sett till hur skatten tas ut enligt den nya fastighetsskatten
            är det faktiskt bara 23 % av den totala fastighetsskatten som
            tas ut på flerfamiljshus bl.a.
          </note>
          <note>
            Jag vill passa på att till finansministern ställa en fråga som
            jag inte hann med i förra omgången:
          </note>
          <note>
            Kommer finansministern att fortsätta att negligera det faktum
            att beskattningsunderlaget faktiskt är godtyckligt - dvs. att
            den modell som i dag används för framtagande av marknadsvärdet
            och därigenom taxeringsvärdet inte avspeglar den verkliga köpeskillingen?
          </note>
          <note type="speaker">
            Anf. 49 LARS BÄCKSTRÖM (v)
          </note>
          <note>
            Fru talman! Det finns en kritik som går ut på att fastighetsskatten
            varierar för fastigheter beroende på läget. Så kan man tolka det
            som Siw Persson nyss sade här. Folkpartiet tycks vilja lösa detta
            genom skärpt reavinstbeskattning. Jag är osäker där, men möjligen
            skulle vi i Vänsterpartiet kunna tänka oss skärpt reavinstsbekattning
            och lindrad löpande beskattning. Även det har dock sina svårigheter.
            Hur ser finansministern på den saken?
          </note>
          <note>
            Vidare: Finansministern säger att det var problem med att slopa
            förtroendemannaorganisationen. Jag håller med om det. Men vi skall
            vara medvetna om anledningen till att det gjordes. Det gjordes
            ju därför att man skulle spara pengar.
          </note>
          <note>
            Kanske det kan vara problematiskt, finansministern, att spara
            så mycket pengar på skatteuppbörden.
          </note>
          <note>
            Här ser vi ändå konsekvenserna. Felet låg kanske snarare i att
            det var för hårda sparbeting. Vad tror finansministern om den
            teorin? Det är kanske olämpligt att i framtiden spara hårt på
            skatteförvaltningen.
          </note>
          <note>
            Det viktigaste för min del är frågan om s.k. attraktiva områden.
            Finansministern talar om utredningar som förekommit. De utredningarna
            hade tre modeller. En modell innebar en minsta skatt - ett golv
            eller ett tak. En annan modell var uppskjuten skatt -
          </note>
          <note>
            att man skulle få låsa in skatten i en fastighet och betala skatt
            vid försäljning av fastigheten. Den tredje modellen var lån.
          </note>
          <note>
            Jag tycker att det första alternativet - en minsta skatt, ett
            golv eller ett tak - är den rimligaste modellen. Vilken modell
            tycker finansministern är rimligast just nu? I vilken farans riktning,
            som Carl Bildt brukar säga, går det? Här är det dock inte fråga
            om farans riktning utan om lösningens riktning.
          </note>
          <note>
            Avslutningsvis vill jag säga till finansministern att det är
            tacknämligt om svar kommer under detta halvår. Det är oerhört
            viktigt. Om klara och rejäla besked ges är det oerhört bra för
            fastighetsägarna i de aktuella områdena.
          </note>
          <note>
            Anf. 50 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag föregriper inte den översyn som nu pågår i Finansdepartementet
            och svarar därför inte på de frågor som Lars Bäckström har ställt
            vid sidan av interpellantens mera direkta fråga, vilken jag har
            besvarat.
          </note>
          <note>
            Jag fick inte tid vid föregående svarstillfälle, fru talman,
            att ge Birgitta Hambraeus svar beträffande besvärsgången vid fastställandet
            av taxeringsvärden.
          </note>
          <note>
            Ett taxeringsförslag sänds ju till den som innehar en fastighet.
            Om det taxeringsförslaget kommunicerar man med myndigheten, som
            så småningom fastställer taxeringsvärdet.
          </note>
          <note>
            Den del i det hela som gällde värdeområdenas fastställande, vilket
            man inte kunde föra talan emot, är nog en korrekt redogörelse
            från fru Hambraeus om gällande regelverk. Det är dock inte fastställt
            av innevarande ministär under den tiden. Vi skall titta på det
            för att se om det är som fru Hambraeus säger, dvs. att det inte
            riktigt stämmer överens med rättsuppfattningen. Jag har ingen
            som helst prestige investerad i den frågan.
          </note>
          <note>
            Återigen till interpellanten. Det handlar inte om vare sig bristande
            intresse eller bristande fattningsförmåga. Jag måste säga att
            det var svårt att följa Siw
          </note>
          <note>
            Perssons första inlägg, vilket var ganska aggressivt till tonen.
            Det förvånar mig, därför att interpellanten har fått ett klart
            svar på den fråga som ställts. Det är mycket lätt att följa frågan
            så som den är uppställd i den inlämnade skriftliga versionen,
            och jag har svarat på den.
          </note>
          <note>
            Självklart går det inte att vidga detta och formulera det så
            generellt som nu görs från fru Perssons sida, dvs. att taxeringen
            skall bygga på godtyckliga värden.
          </note>
          <note>
            Det skall vara korrekt. Det skall vara rättssäkert. Det skall
            vara möjligt att följa och förstå hur det här är uppbyggt. Det
            är myndighetens ansvar att se till att det blir så.
          </note>
          <note>
            Systemet har nyligen satts i sjön och har börjat verka. Kanske
            måste ett och annat rättas till, men jag är inte beredd att kasta
            allt över bord.
          </note>
          <note type="speaker">
            Anf. 51 BIRGITTA HAMBRAEUS (c)
          </note>
          <note>
            Fru talman! Jag ber att få tacka finansministern för utredningen
            och även för svaret.
          </note>
          <note>
            Det är alldeles uppenbart att man har kunnat överklaga själva
            slutresultatet av värdeindelningen.
          </note>
          <note>
            Om det visar sig att det finns trassel här utgår jag från att
            finansministern och departementet följer detta väldigt noga. Det
            är alldeles uppenbart att tanken är att taxeringsvärdet skall
            bygga på 75 % av marknadsvärdet. Om det väldigt ofta sätts godtyckligt
            måste man, som Siw Persson framhållit i debatten, från rättsäkerhetssynpunkt
            hitta modeller för en ändring av ett sådant fastighetstaxeringsvärde.
          </note>
          <note>
            Vidare är jag tacksam för att finansministern skall se över legalitetsprincipen
            i sammanhanget. Kraftiga ingrepp i människors privatekonomiska
            affärer får inte ske bara genom en verkställighetsförordning,
            som egentligen inte är tagen i denna kammare, som lag.
          </note>
          <note>
            Än en gång: Tack för svaret!
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1995/96:29 om miljöinvesteringar och
            fastighetstaxering
          </note>
          <note>
            Anf. 52 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Peter Weibull Bernström har frågat miljöministern
            vilka åtgärder hon avser att vidta för att minska skattebördan
            för fastighetsägare som gjort investeringar i energibesparande
            och miljövänlig teknik. Arbetsfördelningen inom regeringskansliet
            är sådan att jag besvarar frågor om skatter, och frågan har därför
            överlämnats till mig.
          </note>
          <note>
            Allmän fastighetstaxering av småhus sker vart sjätte år enligt
            i fastighetstaxeringslagen fastställda regler. Taxeringsvärdet
            skall vid taxeringen bestämmas till ett belopp som motsvarar 75
            % av marknadsvärdet. Marknadsvärdet på en fastighet är beroende
            av flera faktorer. En sådan faktor är naturligtvis byggnadens
            standard och utrustning. Ett hus i vilket det vidtagits åtgärder
            för att få ned energiförbrukningen och därmed boendekostnaden,
            bör rimligtvis vara attraktivare på marknaden än ett likvärdigt
            hus där motsvarande energibesparande åtgärder inte vidtagits.
          </note>
          <note>
            Mot bakgrund av det sagda har jag inte för avsikt att ta något
            initiativ till åtgärder som syftar till särbehandling av dem som
            till följd av investeringar i energibesparande och miljövänlig
            teknik fått ett högre marknadsvärde - och därmed ett högre taxeringsvärde
            på sina fastigheter.
          </note>
          <note>
            Anf. 53 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Jag får börja med att tacka finansministern för svaret,
            trots att jag egentligen har riktat min interpellation till miljöministern.
            Jag gjorde det redan för drygt en månad sedan.
          </note>
          <note>
            Jag har naturligtvis svårt att nöja mig med det svar som finansministern
            har givit mig, och jag måste få be finansministern att utveckla
            det på en del punkter.
          </note>
          <note>
            Finansministern tycks se investeringar i energibesparande och
            miljövänlig teknik som investeringar vilka som helst i en fastighet
            och då jämföra dem med en diskmaskin, en bastu eller vilken annan
            standardhöjande investering som helst. Jag ser det inte riktigt
            så, och jag skall försöka förklara varför.
          </note>
          <note>
            Under de senaste åren har vår insikt om miljö- och resursfrågor
            stadigt vuxit. Riokonferensen 1992 blev ett kraftfullt avstamp
            för alla de länder som samlats i
          </note>
          <note>
            Rio att försöka inrikta sig mot en långsiktig miljömässigt uthållig
            samhällsutveckling, där energifrågor och klimatfrågor står i centrum.
            Genom det handlingsprogram som antogs under benämningen Agenda
            21, uppmanas folk i dessa länder att själva utforma sin vardag
            i denna riktning. För att detta arbete skall leda någon vart,
            ankommer det på staterna att stödja och uppmuntra de initiativ
            som tas, så att de går att genomföra.
          </note>
          <note>
            Det är i detta sammanhang som jag tycker att skatten kommer in.
            Det har väl tidigare varit på det sättet att man har sett isolerat
            på skattefrågor för sig och andra frågor för sig. Men jag menar
            att det nu är hög tid att sätta in det sätt på vilket vi beskattar
            olika företeelser i ett större sammanhang än bara rent fiskala
            och fördelningspolitiska. Vi måste föra in även andra dimensioner
            i skattetänkandet, t.ex. miljöpolitiska. Vi måste ta chansen att
            uppnå även andra syften än rent fiskala då vi utformar skatter.
          </note>
          <note>
            På det sättet har vi börjat arbeta på några olika områden. När
            det gäller trafikområdet har det rått politisk enighet om att
            vi skall beskatta bort de värsta miljöbelastningarna. Jag kan
            nämna den blyade bensinen som i dag är ett minne blott efter att
            den skattats bort. Och senast i förra vecka fattade vi här i riksdagen
            ett beslut om att ge elbilar och hybridbilar skattebefrielse de
            första åren, just för att uppmuntra försäljningen av sådana.
          </note>
          <note>
            Men när det gäller fastighetsskatten gäller tydligen motsatsen.
            Här beläggs energi- och miljöriktiga investeringar med högre skatt,
            så att den besparing som fastighetsägaren eventuellt skulle göra
            på en investering i en värmepump, som eventuellt kombineras med
            t.ex. en solfångare eller en biobränslepanna, skall skattmasen
            ta hand om.
          </note>
          <note>
            Det är ju detta som retar folk så mycket, att investeringar som
            t.o.m. uppmuntras med bidrag nu skall beskattas. Detta ger dubbla
            budskap.
          </note>
          <note>
            Finansministern försvarar i sitt svar den högre standardpoängsättningen
            för miljöinvesteringar med att ett sådant hus rimligtvis avspeglar
            en högre standard och bör vara attraktivare på marknaden.
          </note>
          <note>
            Ja, det hade ju varit önskvärt att det var så, men det är inte
            alltid så. Och med denna straffbeskattning blir det ju ännu mindre
            på det sättet. Skatten förtar ju i viss mån intresset för ett
            sådant hus. Det blir ju inget incitament att öka omställningen
            från oljeeldning till andra alternativ.
          </note>
          <note>
            Det är också precis vad fastighetsmäklarna kan verifiera, både
            dem som jag själv har talat med liksom den mäklare, Paul Holgersson,
            som intervjuades i ett radioinslag och som sade samma sak, nämligen
            att ett hus värde inte avgörs av om det har gjorts energiinvesteringar
            eller inte utan att det mer handlar om sådant som åldern på vitvaror
            och andra saker.
          </note>
          <note>
            Det kan t.o.m. vara så att en biobränslepanna som är attraktiv
            för den ene kan vara ett köphinder för den andre, och därigenom
            sänka husets värde. Det kräver ju trots allt mer av arbetsinsats
            för att få fram den goda värmen i ett sådant hus. Att då dessutom
            få betala skatt för den arbetsinsatsen kan ju avskräcka vem som
            helst.
          </note>
          <note>
            Det är väl dessutom så, fru talman, att det finns två dimensioner
            i miljöinvesteringar av det här slaget, nämligen att de kan ha
            ett värde på det personliga planet för den som gör investeringen
            - att han eller hon vill känna att han eller hon gör en insats
            för miljön eller att det för honom eller henne finns något ekonomiskt
            incitament att byta ut sin gamla oljepanna mot ett värmepumpssystem
            - men att det också finns ett intresse från samhället att han
            eller hon gör investeringen. Han eller hon gör ju faktiskt en
            insats även för vår gemensamma miljö när han eller hon på detta
            sätt minskar koldioxidbelastningen. Det måste ju vara samhällets
            uppgift att uppmuntra sådana insatser.
          </note>
          <note>
            Även om finansministern anser sig ha rätt när han beskattar det
            personliga intresset här, måste han ändå hålla med mig om att
            det inte kan vara rätt i det andra perspektivet, koldioxidperspektivet.
            Eller kan det möjligen vara så illa att finansministern rent av
            ser en skatteförlust varje gång någon byter ut sin oljeslukande
            panna mot någonting annat och att det är denna skatteförlust som
            Finansdepartementet måste skydda sig emot?
          </note>
          <note>
            Får jag fråga finansministern om det även är sådana tankar som
            ligger bakom denna straffskatt på miljöinvesteringar, nämligen
            att skatteintäkterna på eldningsolja inte får minska.
          </note>
          <note>
            Vi kommer inte att få någon större fart på alternativa uppvärmningsformer
            och andra miljöinvesteringar, även om vi alla vet hur angeläget
            det är att finna alternativa uppvärmningsformer. Samhället ger
            här dubbla budskap och visar på en dålig samordning mellan olika
            myndigheter. Se bara på debatten om kärnkraften, där nu t.o.m.
            finansministern själv har uttalat sig för en avveckling till 2010.
            Då måste vi ju ha andra alternativ framme. Det får vi inte genom
            att skatta bort de försök som görs.
          </note>
          <note>
            Jag vill bara utveckla frågan och höra om regeringen har några
            andra funderingar på att främja den här typen av investeringar
            genom nya bidragssystem eller andra former av stödsystem. Kommer
            man att göra det?
          </note>
          <note>
            Anf. 54 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag är i den bekväma positionen att jag inte har
            några nya bidrag att lova ut. Därmed kanske vi kan stänga den
            debatten för i dag. Dock står vi inför ett energipolitiskt beslut
            och vad det kan föra med sig i form av satsningar och stimulanser.
            Det återstår att se.
          </note>
          <note>
            Sedan kan jag förstå om interpellanten tycker att det verkar
            ologiskt och känns konstigt att man straffar ett samhällsnyttigt
            beteende osv. som vi så ofta hör.
          </note>
          <note>
            I detta sammanhang korsas två principer. Det är inget tvivel
            om att när man exempelvis byter fönster i en fastighet, renoverar
            en fasad och byter värmesystem - sådant som faktiskt skall göras
            av och till - och, som om det sker på ett visst sätt, kanske ger
            fastigheten högre standardpoäng, så kan varje sådan investering
            mycket väl beskrivas också som en miljöinvestering.
          </note>
          <note>
            Troligen är den nya fasaden av en sådan beskaffenhet att den
            läcker mindre och har ett högre K-
          </note>
          <note>
            värde, som teknikerna skulle säga. Troligen har den nya pannan
            en högre verkningsgrad, drar mindre olja och har en högre och
            bättre driftsekonomi - eller har kanske rent av bytts ut mot en
            värmepump. Allt detta är sådant som vi vill skall göras och som
            rimligen också ligger i fastighetsägarens intresse. Det höjer
            naturligtvis hans fastighets värde och förbättrar driftsekonomin
            påtagligt. Kanske man bestämmer sig för att skaffa nya vitvaror
            därför att de gamla är slut, och då får man också en högre standardpoäng.
            De nya vitvarorna ha säkert en mycket lägre energiförbrukning
            och bidrar på så sätt positivt till en förbättrad miljö.
          </note>
          <note>
            Om man skulle undanta alla de standardförbättringar som görs
            på fastigheter och som man skulle kunna beskriva som miljöförbättringar,
            tror jag att det skulle vara ganska få kvar. Då skulle man i den
            meningen få svårt att följa fastigheternas värdeutveckling i förhållande
            till de investeringar som görs.
          </note>
          <note>
            Taxeringsvärdet speglar ju ett marknadsvärde.
          </note>
          <note>
            Alla miljöinvesteringar kanske inte uppskattas på marknaden.
            Som exempel kan jag nämna den som förvärvar ett hus som har en
            kombinationspanna där man kan använda både olja och el samt fast
            bränsle men som gett för den som köper den standardpoäng av sådant
            slag att det inte är värt någonting, därför att vederbörande inte
            kan utnyttja den eldningstekniken.
          </note>
          <note>
            Det är ett exempel på sådant där intressena drar åt olika håll.
            I den schabloniserade värld som man rör sig i när man håller på
            med fastighetstaxering är det så. Det har att göra med fastigheternas
            värde, gör dem bättre och mer attraktiva. Eftersom fastighetsskatten
            är en kapitalskatt där man beskattar det kapital som finns i fastigheten
            är det rimligt att det återspeglas i beskattningen. Det är så
            det är tänkt.
          </note>
          <note>
            Jag tror inte att någon som gör en investering av det här slaget
            kalkylerar in fastighetsskatten för att se om han får en extra
            standardpoäng i kommande taxering på grund av en viss förändring.
            Man gör en förändring därför att den har ett mycket större genomslag
            i husets ekonomi än vad den lilla förändringen i fastighetsskatten
            medför, eller också gör man den helt enkelt av det skälet att
            man tycker att det är rätt att göra det. Man känner sig bättre
            till mods av att bo i en fastighet som inte bidrar till att bygga
            upp vår gemensamma miljöskuld.
          </note>
          <note>
            Sorterar man bort överdrifterna i frågan tror jag att man kommer
            till en kärna, där man kan konstatera att väldigt mycket av det
            som i dag görs i form av förbättringar i fastigheter mycket väl
            kan beskrivas som miljöinvesteringar. Skulle allt som är miljöinvesteringar
            tas bort i sammanhanget skulle vi hamna i en fastighetstaxering
            som i stället gjorde halt. Ändå kunde vi se att fastigheternas
            prisutveckling fortsatte, därför att de då blir mer värda på marknaden,
            och det är marknadsvärdet som taxeringen skall avspegla.
          </note>
          <note>
            Anf. 55 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Finansministern säger att mycket av de investeringar
            som görs i fastigheterna är av energibesparande karaktär. Ja visst,
            men de beläggs inte heller med någon skatt, utan det är de investeringar
            som specifikt gjorts för att förbättra miljön som beläggs med
            en extra skatt. Jag tycker ändå att jag märker att Göran Persson
            ser problemet med korsande intressen i lagstiftningen. Det är
            precis så det är. När man ser att intressen går mot varandra borde
            man försöka lösa problemen.
          </note>
          <note>
            Vi måste initiera, och göra det kraftfullt, den här typen av
            investeringar i fastigheterna. Kanske börjar folk resonera så
            här: Jag byter min oljepanna mot en värmepump eller en solfångare
            innan jag byter något annat i huset, målar om det osv. Det är
            den typen av incitament som jag efterlyser. Det saknas i fastighetstaxeringen,
            det blir tvärtom.
          </note>
          <note>
            Swimmingpool måste ju anses vara standardhöjande i högsta grad,
            men den finns inte med i taxeringsblanketten. Det kanske den borde
            göra.
          </note>
          <note>
            Jag har en fråga som jag egentligen försökte ställa till miljöministern
            som jag får ställa till finansministern: Tycker finansministern
            eller regeringen att denna beskattning av miljöinvesteringar rimmar
            väl med en ansvarsfull och framåtsyftande miljöpolitik i enlighet
            med Agenda 21?
          </note>
          <note>
            Finansministern säger att inga nya bidrag finns att dela ut.
            I ett radioinslag för några veckor sedan har en av finansministerns
            närmaste medarbetare förklarat att man kan tänka sig något bidragssystem
            för att främja den här typen av investeringar. Det bör ske utanför
            fastighetsbeskattningens område genom bidragssystem och andra
            stödåtgärder.
          </note>
          <note>
            Anf. 56 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag har ingen anledning att kommentera det senast
            sagda. Jag kan bara konstatera att fastighetstaxeringen skall
            avspegla fastighetens värde.
          </note>
          <note>
            Det är en kapitalbeskattning.
          </note>
          <note>
            Peter Weibull Bernström tar upp den berättigade frågan att också
            föra in swimmingpool i underlaget.
          </note>
          <note>
            Det är kanske någonting som vi får titta på; det tar jag till
            mig som ett förslag.
          </note>
          <note>
            I övrigt tror jag faktiskt inte att vi kommer särskilt mycket
            längre, utan det är två intressen som korsar varandra. Å ena sidan
            vill man stimulera, å andra sidan skall man ha ett korrekt värde
            på den fastighet där en investering gjorts. Jag kan för min del
            konstatera att det är säkert få investeringar på energiområdet
            som inte innebär en något högre fastighetsskatt. Det är ofta långt
            mycket bättre att göra dessa investeringar jämfört med att störas
            av en justering av fastighetsskatten. Särskilt gäller det naturligtvis
            när man byter ut äldre uppvärmningsanläggningar mot nyare, som
            ju har helt andra verkningsgrader. Jag tror att en klok fastighetsägare
            mot den bakgrunden inte behöver frukta fastighetsskatten, utan
            han skall naturligtvis göra den korrekta investeringen.
          </note>
          <note>
            Anf. 57 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Jag får tyvärr konstatera att finansministern och
            jag inte riktigt delar synen på den här typen av taxering för
            att stimulera miljöinvesteringar.
          </note>
          <note>
            Jag har ett annat exempel. Försvarsdirektören i
          </note>
          <note>
            Malmöhus län skrev på ett tidigt stadium, innan regeringen godkände
            årets blankett, till rättsenheten hos skattemyndigheten och påpekade
            att när snön vräkte ner blev vi varse vårt samhälles sårbarhet,
            och det kanske inte bara vid snöfall utan vid kriser och i krigssituation.
            Den här typen av investeringar i energifönster, kakelugnar, vedpannor
            osv. är någonting som civilförsvaret välkomnar. Det minskar den
            sårbarhet som vi har fått ett utmärkt exempel på för bara några
            veckor sedan.
          </note>
          <note>
            Detta föranledde inte någon reaktion från Skatteverkets sida.
            Hur ser finansministern på det här problemet?
          </note>
          <note>
            Anf. 58 Finansminister GÖRAN
          </note>
          <note>
            PERSSON (s)
          </note>
          <note>
            Fru talman! Jag märker att interpellationen har vidgats något,
            så att den nu också gäller civilförsvarsaspekter. Jag önskar att
            jag kunde vara generös och säga att jag gärna såg att man också
            där gav en dusör till den som vill göra den typen av investeringar.
            Men det är tyvärr inte min roll just nu. Jag har ju, som
          </note>
          <note>
            Peter Weibull Bernström känner till, uppgiften att försöka få
            ordning på statsfinanserna. Det är väldigt många som rycker och
            sliter från båda sidorna. Det finns de som tycker att skatterna
            är för höga och vill att de skall sänkas. De har många goda argument
            för att få ned skatterna, och det finns det en exponent för nu.
            Och jag är ganska säker på att jag snart möter dem som tycker
            att besparingarna är för stora och vill ta igen dem i stället.
            Jag måste faktiskt hålla emot. Trots att befälhavare, civila eller
            militära, gör inlägg i debatten låter jag mig inte bevekas.
          </note>
          <note>
            Fastighetstaxeringen på det här området ligger fast. Vi får se
            vad myndigheten nu drar för slutsatser av det som har skett. Jag
            tror att kloka människor som vill förbättra sin fastighet från
            miljösynpunkt kommer att göra det. Jag tror också att de allra
            flesta miljöinvesteringarna med bred marginal kommer att slå den
            justering av fastighetsskatten som eventuellt kan komma att ske
            till följd av att man räknar upp förmögenheter speglat till taxeringsvärdet.
          </note>
          <note>
            Överläggningen var härmed avslutad.
          </note>
          <note>
            6 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 1995/96:KU14
          </note>
          <note>
            och KU19
          </note>
          <note>
            Utrikesutskottets betänkande 1995/96:UU3
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1995/96:KU15 Riksdagens förvaltningskontors redogörelse för verksamhetsåret
            1994/95
          </note>
          <note>
            1995/96:KU17 Justitieombudsmännens redovisning av sin verksamhet
            till 1995/96 års riksmöte
          </note>
          <note>
            Försvarsutskottets betänkande
          </note>
          <note>
            1995/96:FöU2 Muskö örlogsvarvs framtid, m.m.
          </note>
          <note>
            Trafikutskottets betänkande
          </note>
          <note>
            1995/96:TU12 Nya förutsättningar för järnvägstrafiken
          </note>
          <note>
            Jordbruksutskottets betänkande
          </note>
          <note>
            1995/96:JoU15 Åtgärder för att främja företagens deltagande i
            system för miljöstyrning och miljörevision, m.m.
          </note>
          <note>
            8 § Kammaren åtskildes kl. 17.32.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till 2 § anf.
          </note>
          <note>
            31 (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
