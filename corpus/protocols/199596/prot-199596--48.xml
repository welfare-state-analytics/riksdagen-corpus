<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--48</head>
          <docDate when="1996-01-31 00:00:00">1996-01-31 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ________________________________________________________________________
          </note>
          <note>
            1 § Nya riksdagsledamöter, m.m
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Riksskatteverket inkommit bevis
            om att Karin Israelsson (c), Gargnäs, utsetts till ny ledamot
            av riksdagen fr.o.m. den
          </note>
          <note>
            1 februari 1996 sedan Börje Hörnlund (c) entledigats från sitt
            uppdrag som riksdagsledamot. Från Riksskatteverket har också inkommit
            ny bilaga till tidigare utfärdade bevis för ersättare i detta
            fall.
          </note>
          <note>
            Vidare har från Riksskatteverket inkommit bevis om att Lennart
            Bolander (m), Härnösand, och Heiki
          </note>
          <note>
            Karjel (m), Sundsvall, utsetts till ersättare för riksdagsledamot
            fr.o.m. den 26 januari 1996.
          </note>
          <note>
            Valprövningsnämnden har denna dag granskat bevisen och de nya
            bilagorna till bevis för ersättare och därvid funnit att de blivit
            utfärdade i enlighet med
          </note>
          <note>
            15 kap. 1 § vallagen.
          </note>
          <note>
            Stockholm den 30 januari 1996
          </note>
          <note>
            Lars Tottie/
          </note>
          <note>
            Sven-Georg Grahn
          </note>
          <note>
            2 § Justering av protokoll
          </note>
          <note>
            Justerades protokollet för den 25 januari.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Tredje vice talmannen meddelade att bordläggningsplenum fredagen
            den 2 februari kl. 15.00 skulle utgå.
          </note>
          <note>
            Tredje vice talmannen meddelade vidare att arbetsplenum onsdagen
            den 7 februari kl. 9.00 skulle utgå. I stället skulle kammaren
            sammanträda för interpellationssvar kl. 12.00.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1995/96:98 till lagutskottet
          </note>
          <note>
            1995/96:126 till utrikesutskottet
          </note>
          <note>
            Motioner
          </note>
          <note>
            1995/96:K14 och K15 till konstitutionsutskottet
          </note>
          <note>
            1995/96:U19 -U31 till utrikesutskottet
          </note>
          <note>
            1995/96:T38 -T40 till trafikutskottet
          </note>
          <note>
            1995/96:So10 till socialutskottet
          </note>
          <note>
            1995/96:T41-T44 till trafikutskottet
          </note>
          <note>
            Meddelande om samlad votering
          </note>
          <note>
            Tredje vice talmannen meddelade att finansutskottets betänkande
            FiU8, justitieutskottets betänkande
          </note>
          <note>
            JuU12, utrikesutskottets betänkande UU11 och utbildningsutskottets
            betänkanden UbU3, UbU5 och
          </note>
          <note>
            UbU6 skulle avgöras i ett sammanhang efter avslutad debatt.
          </note>
          <note>
            5 § Sammanställning av tilläggsbudget hösten
          </note>
          <note>
            1995
          </note>
          <note>
            Föredrogs
          </note>
          <note>
            Finansutskottets betänkande 1995/96:FiU8
          </note>
          <note>
            Sammanställning av tilläggsbudget hösten 1995
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            6 § Ny vapenlag
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU12
          </note>
          <note>
            Ny vapenlag (prop. 1995/96:52)
          </note>
          <note>
            Anf. 1 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! I dag finns ett större antal illegala vapen ute
            i vårt samhälle än någonsin tidigare. Som en följd av det är det
            mycket enkelt att komma över vapen, även om man saknar licens
            för innehav. Dessa olagliga vapens ursprung varierar. En del kommer
            från försvarets förråd, och andra är stulna från vapenhandlare
            eller enskilda. En sak är däremot klar, och det är att samhället
            har ett stort ansvar för att minska tillgången på dessa vapen.
          </note>
          <note>
            Det är mot den bakgrunden som Centerpartiet har föreslagit en
            uppstramning av kontrollen över vilka som har tillgång till vapen.
            Enligt 29 § vapenlagen kan tillstånd att inneha vapen återkallas
            under vissa förutsättningar. Det kan vara om innehavaren har missbrukat
            vapnet, visat oaktsamhet eller på annat sätt visat att han är
            olämplig som vapeninnehavare, t.ex.
          </note>
          <note>
            genom upprepade rattfylleribrott. Det är viktigt att den person
            som döms för våldsbrott samtidigt bedöms om han är lämplig att
            inneha eventuell licens för skjutvapen. För att säkerställa att
            det verkligen görs en sådan prövning behövs det, enligt min mening,
            en bättre rapportering, inte minst inom polisen, när det gäller
            brott som kan föranleda återkallelse av vapenlicenser.
          </note>
          <note>
            Mot den bakgrunden hade det varit bra om riksdagen i enlighet
            med motion 807 yrkande 50 gett regeringen i uppdrag att omedelbart
            vidta nödvändiga åtgärder i det hänseendet.
          </note>
          <note>
            Herr talman! Nästan dagligen kan man läsa i tidningen eller se
            på TV hur människor skadas på grund av misshandel och andra våldsbrott.
            Ofta är knivar och andra stick- och skärvapen inblandande, och
            som regel är dessutom unga människor inblandade. Allt oftare kommer
            denna typ av vapen till användning vid bråk i samband med nöjesliv,
            på restauranger och dansställen, dvs. ganska vanliga mötesplatser
            för människor, däribland ungdomar.
          </note>
          <note>
            Det finns i dag inga möjligheter att tillämpa den s.k. knivförbudslagen
            på de här platserna. Enligt den lagen, som tillkom 1988 och vars
            tillämpningsområde utvidgades 1990, är det förbjudet att på allmän
            plats och på skolområden bära med sig knivar eller andra stickvapen
            som kan användas mot andra människor.
          </note>
          <note>
            Ur brottspreventiv synvinkel vore det bra om lagen även kunde
            tillämpas på nöjeslokaler. Jag tror nämligen att vetskapen om
            att det inte är tillåtet att bära på sig den här typen av vapen
            innebär att människor ändå drar sig för att göra det. Sedan finns
            det alltid en grupp som inte bryr sig det minsta om förbud. Men
            om antalet stickvapen minskar på landets krogar, innebär det minskad
            risk för våldsbrott utförda med stickvapen och en typ av våld
            som dessutom ofta medför stora skador och väldigt stort lidande.
            Vi har kunnat läsa åtskilliga artiklar där människor har berättat
            att de varit utsatta för det.
          </note>
          <note>
            De flesta som tar med sig en kniv när de går ut på lördagskvällen
            har säkert inga planer på att använda den. Vi har också hört många
            unga människor vittna om att de tar med sig den ifall de skulle
            bli påhoppade eller om de skulle känna sig hotade. De känner sig
            i varje fall säkrare om de bär kniven eller stickföremålet med
            sig. När det uppstår bråk och människor är berusade eller uppjagade
            av andra orsaker är det givetvis en stor risk för att de här vapnen
            ändå kommer till användning, fastän det inte var tänkt.
          </note>
          <note>
            Från preventionssynpunkt är det alltså viktigt att knivlagen
            även skall kunna tillämpas på nöjesställen.
          </note>
          <note>
            Dels kommer färre att ta med sig vapen när de går dit, dels kommer
            det att underlätta för polisen i dess arbete. Jag tycker att det
            är synd att riksdagen inte i dag fattar beslut i den riktningen
            utan avslår motion 809
          </note>
          <note>
            yrkande 15 med hänvisning till den sittande utredningen - detta
            med tanke på att det allvarliga våld som förekommer på restauranger
            och danslokaler hela tiden finns i verkligheten.
          </note>
          <note>
            Jag har här lyft fram Centerns båda reservationer 5
          </note>
          <note>
            och 6, men jag yrkar bifall bara till reservation 6.
          </note>
          <note type="speaker">
            Anf. 2 KIA ANDREASSON (mp)
          </note>
          <note>
            Herr talman! Titeln på proposition 52 är alltså Ny vapenlag.
            Men det är inte så mycket nytt i den vapenlagen, och titeln är
            därför litet förledande. "Ny" innebär för mig radikala förslag
            till förändringar för att begränsa vapeninnehavet i samhället.
            Men några sådana förslag finns alltså inte i den här propositionen,
            som mynnar ut i justitieutskottets betänkande.
          </note>
          <note>
            Nya förslag skall komma vid ett senare tillfälle. Man skall utreda
            än en gång. Det har förekommit många utredningar i det här ämnet.
            Nu är det bara en språklig och systematisk översättning, och det
            skall göras en anpassning till EG:s vapendirektiv. Därför kallas
            propositionen Ny vapenlag.
          </note>
          <note>
            Om den här anpassningen till EG:s vapendirektiv har vi i Miljöpartiet
            de gröna ingenting att säga, därför att kraven är väldigt låga.
            Däremot vill vi ta tillfället i akt och lyfta fram sådana frågor
            som verkligen är av intresse.
          </note>
          <note>
            Dessa förändringar, som jag kommer att lyfta fram, borde ha införts
            vid den förra övergripande genomgången. De lyftes fram i denna
            genomgång, i utredningen, och det var redan 1987. Slutbetänkandet
            lades fram 1989. I denna utredning fanns det många bra förslag,
            men de genomfördes inte. Det är många av dessa förslag som jag
            nu har tagit till vara, och även i den utredning som nu är tillsatt,
            som heter 1995
          </note>
          <note>
            års vapenutredning, skall de gamla förslagen dammas av och än
            en gång lyftas fram. Men det här tar sådan tid. Det händer ingenting,
            när utredning efter utredning skall älta förslagen. Varför tar
            det då så lång tid?
          </note>
          <note>
            Jag har roat mig med att titta litet på och läsa litet om det
            här, och jag har då funnit att ämnet är mycket kontroversiellt.
            I grunden är detta nämligen en manlig företeelse - förtjusningen
            i vapen.
          </note>
          <note>
            Det finns väldigt många organisationer och intresseföreningar
            som är välorganiserade. Jag kan bara nämna några för att ge en
            känsla av omfattningen:
          </note>
          <note>
            Sveriges vapenägares förbund, Svenska jägareförbundet, Frivilliga
            skytterörelsen, Svenska sportskytteförbundet, Svenska pistolskytteförbundet,
            Svenska vapenstiftelsen, Samlarförbundet Nordstjärnan - det finns
            säkert några till.
          </note>
          <note>
            Sammanlagt handlar det om 750 000 välorganiserade, röstberättigade
            personer, till största delen av manligt kön. Detta utgör naturligtvis
            en kolossal styrka, och dessa organisationer och personer är ju
            inte intresserade av att få färre vapen - snarare tvärtom.
          </note>
          <note>
            Motståndet är alltså stort.
          </note>
          <note>
            Det är dock inte min mening att tala illa om dessa medlemmar.
            Jag tror säkert att de är seriösa och medvetna i sin utövning.
            Men faktum är att det är de legala vapnen som hamnar på den illegala
            marknaden och sedan används vid brott. I dag uppskattar man antalet
            illegala vapen till ungefär 30 000. Miljöpartiet de grönas mål,
            herr talman, är ett samhälle utan illegala vapen, och då måste
            fokus riktas mot hur de legala vapnen handhas.
          </note>
          <note>
            Vi anser att många av de förslag som fanns i 1987
          </note>
          <note>
            års utredning inte behöver utredas ännu en gång. De kunde ha
            varit med i den proposition vi nu skall behandla och i betänkandet.
          </note>
          <note>
            Den förre utredaren Leif G.W. Persson, som tillsattes 1987, har
            konstaterat att det finns ett klart samband mellan mängden grova
            våldsbrott och den totala mängden vapen i samhället. Likaså har
            han konstaterat att det är de legala vapnen som används vid mord,
            dråp och vådaskjutning, liksom det är de legala vapnen som stjäls
            och hamnar i kriminella kretsar. Dessa fakta måste vapenägarna
            inse, och de måste också hjälpa till för att vi skall kunna eliminera
            detta problem.
          </note>
          <note>
            Faktum är att vi måste få bort de legala vapen som inte längre
            används av sina ägare, samtidigt som tillflödet av nya vapen måste
            minskas. Den största mängden legala vapen är jaktvapen. Dessa
            är det dock svårt att ge sig på, eftersom det är väldigt infekterat.
          </note>
          <note>
            Sammanlagt finns det 2,1 miljoner legala vapen.
          </note>
          <note>
            Antalet årligen stulna vapen - och det är ju det som är problemet
            - har ökat med 83 % om man jämför år 1987 med år 1993. Det bör
            noteras att vapen från försvaret endast står för 10 %. Man kan
            tro att den siffran är högre, men det är den inte. De civila vapnen
            dominerar alltså helt i brottsstatistiken, oavsett om man ser
            till antal brott, antal stulna vapen eller antal dödade och skadade.
          </note>
          <note>
            Efter denna långa inledning och bakgrund kommer jag in på Miljöpartiets
            reservationer. Jag ställer mig bakom alla reservationerna - nr
            1, 2, 3, 4 och 7 - men för att vinna tid i kammaren yrkar jag
            bifall endast till nr 1, 2 och 3.
          </note>
          <note>
            Reservation 3 beträffande mom. 9 gäller handel med vapen. Brottsstatistiken
            visar att pistol och revolver användes vid 79 % av alla rån med
            skjutvapen mot bank, post, butiker och värdetransporter under
            åren 1987 och 1993. Denna typ av vapen, s.k. enhandsvapen, dominerar
            stort även vid mord och mordförsök. Enhandsvapen är de populäraste
            vapnen i kriminella kretsar, vilket avspeglar sig i att pistoler
            och revolvrar står för en allt större andel av vapenstölderna.
            Trots att enhandsvapen utgör bara 7 % av alla legala vapen stod
            de för en fjärdedel av alla stulna och förkomna vapen år 1994.
          </note>
          <note>
            Vem får då tillstånd för pistol och revolver? Jo, det är bl.a.
            de som går med i en skytteklubb och de som har tjänstevapen. Det
            som framför allt måste ses över noga är hur de i skytteklubben
            hanterar sina vapen. Det är skrämmande, men statistiken visar
            faktiskt att av tio personer inskrivna i en skytteklubb slutar
            nio sedan de fått licens. Sedan följs det inte upp ordentligt
            hur alla dessa vapen tas om hand.
          </note>
          <note>
            Något måste alltså göras på detta område. Miljöpartiet de gröna
            yrkar att skytteklubbar skall anmäla medlemmar som slutat vara
            aktiva i klubben till polismyndighet och att det till medlemmar
            i skytteklubben endast utfärdas tidsbegränsade licenser som måste
            styrkas vartannat år. Detta borde ha införts för länge sedan.
          </note>
          <note>
            Skytteklubbarna är inte så glada åt sådana förslag.
          </note>
          <note>
            De tycker att det är ett angiverisystem och att det inte är lätt
            att hantera detta med sina medlemmar. Men samtidigt har de ju
            ett stort ansvar, och all den statistik jag har lagt fram här
            visar att det måste ske någonting. Vi kan inte ha det på det här
            viset! En nyordning måste införas redan nu; det behövs inte ännu
            en utredning.
          </note>
          <note>
            Vapenhandlare är ett annat område. Det finns
          </note>
          <note>
            1 243 vapenhandlare här i Sverige, och av dessa handlar 115 med
            automatvapen. Det är inte bara antalet som förskräcker utan också
            vetskapen att det inte fordras någon behörighet eller någon utbildning
            för att handla med vapen. Denna handel bör naturligtvis omfattas
            av stora krav och restriktioner, eftersom vapen i orätta händer
            är ett allvarligt problem för samhället.
          </note>
          <note>
            En vapenhandlare har rätt att importera lika många vapen som
            han har i lager, men tullen rapporterar inte i sin tur till polisdistriktet
            om antalet vapen som verkligen har importerats. Det bör ske restriktivare
            tillståndsgivning för vapenhandel, och det kan kanske vara aktuellt
            med en sanering av handlare. Miljöpartiet de gröna yrkar att det
            skall införas krav på behörighet för att få tillstånd att handla
            med vapen. Dessutom skall tullen naturligtvis detaljerat rapportera
            en vapenhandlares import till polisdistriktet.
          </note>
          <note>
            Tillstånd för automatvapen skall enligt vår mening över huvud
            taget inte ges till privatpersoner. Inte heller skall automatvapen
            säljas i vapenaffärer. Det är olämpligt att polismyndigheterna
            skall ha tillståndsrätt för vapen som inte bör finnas i civil
            ägo. Tillståndsgivningen för jaktgevär med upprepningsverkan,
            kulsprutegevär, kulsprutor, kanoner och andra militära vapen skall
            prövas av regeringen enligt krigsmateriellagen och inte som nu
            av polismyndighet i vissa fall.
          </note>
          <note>
            Sedan har vi vapenförvaringen. Eftersom det stjäls så många vapen
            måste vi göra något åt denna. Kraven har skärpts tidigare men
            inte tillräckligt. Sveriges vapenägares förbund rekommenderar
            i sina tidningar typgodkända säkerhetsskåp, med Standardiseringskommissionens
            licensnummer SS 3492 inuti skåpet, som det enda säkra. Därför
            yrkar vi att om man skall ha vapen hemma skall de förvaras i dessa
            skåp.
          </note>
          <note>
            Sedan kommer jag in på sådana ämnen som har behandlats i propositionen
            men avslagits av regeringen och även av utskottet. Det gäller
            lasersikten.
          </note>
          <note>
            Utredningen som föregick propositionen föreslog att det skulle
            krävas tillstånd för lasersikte, men regeringen och utskottet
            har frångått detta. Miljöpartiet de gröna håller däremot med utredningen
            om att lasersikten bör omfattas av vapenlagen.
          </note>
          <note>
            Det finns inget vettigt användningsområde för lasersikten. Det
            är vid olaga jakt eller brott som de är bra att ha. Den som innehar
            ett lasersikte, ofta i kombination med ett kikarsikte, behöver
            inte ta upp vapnet framför ögat för att sikta och skjuta, utan
            det räcker att pricka in målet med en laserstråle med röd färg
            och så kan man skjuta. Även på långt håll kan man sikta på målet
            på det sättet. Varför skall vi ha detta i samhället?
          </note>
          <note>
            Regeringen säger då att det blir så svårt att dra gränser, eftersom
            det finns pennor som man använder när man pekar på overheadbilder
            som fungerar på samma sätt. Jag tycker inte att det är något bra
            skäl.
          </note>
          <note>
            De här speciella siktena har tidigare varit väldigt dyra att
            importera, men nu har det kommit billigare varianter från öststaterna.
            Varför skall vi vänta när vi ser att dessa lasersikten kan användas
            på ett oriktigt och farligt sätt? De gör det ju enklare att pricka
            människor eller djur. Vi borde stämma i bäcken och redan nu införa
            bestämmelser om att vi inte skall ha dessa.
          </note>
          <note>
            Regeringen säger att vi noga skall följa utvecklingen när det
            gäller dessa sikten. Vad betyder det? Är det när ett antal människor
            redan har dött som det skall göras något?
          </note>
          <note>
            Även Sveriges Vapenägares Förbund - de här intresseföreningarna
            säger faktiskt vettiga saker också -
          </note>
          <note>
            säger i sitt remissvar att det inte går att helt bortse från
            att lasersikten erbjuder våldskriminella speciella fördelar genom
            att ett lasersikteförsett vapen inte behöver hållas i ögonhöjd
            för inriktning och avfyrning. Lasersikte i kombination med apparat
            för mörkerseende erbjuder möjligheter som ingen kunde förutse
            för några år sedan.
          </note>
          <note>
            I betänkandet och propositionen tas även paintball-vapen upp.
            De används för stridsliknande spel och lekar. Men regeringen säger
            i propositionen att de får anses vara avsedda för målskjutning.
            Målskjutning innebär att man står vid en måltavla och skjuter
            prick, men paintball-vapen används i dag för det mesta för att
            pricka människor. Det är alltså en helt annan användning än dessa
            vapen har haft tidigare. Dessa spel och lekar innebär att vuxna
            män springer och skjuter på andra män - låt vara att de inte dör
            utan får en färgprick på sig. Det förhärligar våldet.
          </note>
          <note>
            Varför skall vi ha detta, när vi på alla möjliga sätt arbetar
            för att minska våldet? Exempelvis satsar vi mycket pengar för
            att minska våldet i samhället. Skall vi då samtidigt tillåta sådana
            här gevär och sådana här lekar? Jag kan inte se det vettiga i
            det. I varje fall borde det krävas tillstånd för det. Seriösa
            paintballskyttar som verkligen använder vapnen för målskytte tycker
            också att det skall krävas tillstånd.
          </note>
          <note>
            Tiden går - det var hemskt vad jag pratar.
          </note>
          <note>
            Jag har också stött andra motioner som väckts under den allmänna
            motionstiden och som motionärernas egna partier inte har stött.
            Det gäller t.ex. soft air guns. De ser ut precis som riktiga vapen,
            så dem kan man ha till att hota folk med. Även poliser har trott
            att de varit riktiga vapen. Sådana vapen som liknar riktiga så
            mycket att det kan hända en massa saker tycker jag inte heller
            att man skall ha i samhället.
          </note>
          <note>
            Jag har också stött en motion om stålhättade skor och kängor.
            Jag tycker att de skall förbjudas - det skulle underlätta för
            t.ex. skolor, där man ofta har diskussioner om detta och egna
            ordningsregler. Stålhättade skor och kängor är jättefarliga, och
            de kan åstadkomma väldiga skador. Inför vi förbud för dem är det
            enklare.
          </note>
          <note>
            Anf. 3 TREDJE VICE TALMANNEN
          </note>
          <note>
            Nu måste också jag erinra om att den uppgivna taletiden är överskriden
            med god marginal.
          </note>
          <note type="speaker">
            Anf. 4 SIGRID BOLKÉUS (s)
          </note>
          <note>
            Herr talman! I det här betänkandet behandlas ett förslag till
            en ny, språkligt och systematiskt omarbetad vapenlag.
          </note>
          <note>
            Den nya vapenlagen bygger i huvudsak på bestämmelser i den nu
            gällande vapenlagen. Vapenlagstiftningen ändras för att uppfylla
            de krav som finns i
          </note>
          <note>
            EU:s vapendirektiv. Vår vapenlag har hög skyddsnivå och enbart
            smärre okontroversiella ändringar behöver göras med anledning
            av vapendirektivet, som bara föreskriver en miniminivå.
          </note>
          <note>
            Ett europeiskt vapenpass skall krävas för överföring av skjutvapen
            och ammunition. Vapenpasset blir en identitetshandling för vapnet
            och garanterar att personen har licens i hemlandet. Vapenpasset
            har en begränsad giltighetstid.
          </note>
          <note>
            När det gäller överklagande av beslut enligt vapenlagen föreslås
            viktiga förändringar. I dag får en polismyndighets beslut överklagas
            till länsstyrelsen, och länsstyrelsens beslut i fråga om vapenhandlartillstånd,
            återkallelse av vapen, ammunition eller vapentillstånd kan överklagas
            till Kammarrätten. Även inlösen av vapen och ammunition kan överklagas
            till denna domstol.
          </note>
          <note>
            Att en person som fått vapenlicensen återkallad har kunnat gå
            till domstol, medan en person som nekats licens inte haft den
            möjligheten, har ansetts märkligt och orättvist. Nu föreslås att
            polismyndighetens beslut med några få undantag skall överklagas
            till länsrätten. För ett överklagande vidare till Kammarrätten
            krävs prövningstillstånd.
          </note>
          <note>
            I betänkandet behandlas även frågor om lasersikten, tårgassprayer
            och s.k. paintball-vapen. Lagändringarna föreslås träda i kraft
            den 1 april 1996.
          </note>
          <note>
            Utskottet har behandlat flera motioner om illegala vapen, militära
            och civila vapen och knivförbudslagen. Den vapenlag vi behandlar
            i dag handlar mest om anpassning till EG:s vapendirektiv och en
            modernisering av vapenlagen. Direktiven till den nu sittande
          </note>
          <note>
            Vapenutredningen täcker de frågor som tas upp i motionerna. Rikspolisstyrelsens
            rapport och förslag om illegala vapen kommer att övervägas. Utredningen
            skall också utvärdera de ändringar som gjordes på förslag av 1987
            års vapenutredning, samt knivförbudslagen.
          </note>
          <note>
            Ett delbetänkande angående knivförbudslagen väntas i februari.
            Den lilla förseningen beror på att en del statistiska underlag
            fattas. Huvudbetänkandet skall presenteras före utgången av 1996.
          </note>
          <note>
            Herr talman! Flera motioner tar även upp militära vapen, som
            behandlas av försvarsutskottet. Överbefälhavaren har fattat beslut
            med anledning av Försvarsmaktens egen utredning, och Försvarsdepartementets
            utredning Säkrare hantering av statens skjutvapen behandlades
            av regeringen den 25 januari i år.
          </note>
          <note>
            Även om Centern har återkallat sin reservation angående pepparspray
            behöver fakta komma ut om dess farlighet. Den 5 maj 1995 besökte
            riksdagen
          </note>
          <note>
            Östersund och ett av studiebesöken som erbjöds handlade om försöksverksamheten
            med pepparspray.
          </note>
          <note>
            Den informationen vi fick var bl.a. följande:
          </note>
          <note>
            Efter åtta till nio sekunder går den sprayade personen ned för
            räkning. Först efter cirka en timme kan ögonen öppnas igen. Eftersom
            halsen kan svullna löper speciellt astmatiker risk att få andningssvårigheter.
            Den som sprayar bör vara i sådan psykisk balans att sprayen hamnar
            där den skall, och motvind kan få motsatt effekt.
          </note>
          <note>
            Efter att ha fått dessa upplysningar valde utsatta kvinnor bort
            pepparsprayen, som ingår i trygghetspaketet. Jämtland hade inte
            delat ut någon spray i maj, och försöket skulle upphöra den 1
            juni.
          </note>
          <note>
            Nu har all försöksverksamhet med pepparspray avbrutits sedan
            polisen begärt ett yttrande från Försvarets forskningsanstalt.
            Polisen har hoppats på pepparspray som ett tjänstevapen mellan
            batong och pistol. Det är inte aktuellt efter FOA:s yttrande,
            som bl.a. säger att ca 30 personer som fått pepparspray i ansiktet
            avlidit i USA. Rikspolisstyrelsen vill inte ta på sitt ansvar
            att dela ut spray som FOA varnar för.
          </note>
          <note>
            Hittills har inget dödsfall orsakats av tårgasspray, och den
            är mer utprovad och utvärderad. Det behövs en effektiv spray för
            t.ex. hotade kvinnor, och polisen förhandlar nu med leverantörer
            för att ta fram en tårgasspray som verkar snabbt. Den tårgasspray
            som finns nu har en fördröjning på 40 sekunder, och på den tiden
            kan det hända mycket.
          </note>
          <note>
            Det blir en utvärdering av försöken i Jämtland,
          </note>
          <note>
            Stockholm, Göteborg och Malmö även om underlaget på ca 10 beviljade
            tillstånd är magert. Lars Svärd, polismästare i Umeå, skriver
            utvärderingen som beräknas vara klar i början av september 1996.
          </note>
          <note>
            Herr talman! Utskottet har enhälligt avslagit motion Ju8 om utlåning
            av vapen. Vi är väl medvetna om den oro som det s.k. Rosénfallet
            i mars 1990 orsakat och har därför i betänkandet yttrat oss utförligt
            över motionen.
          </note>
          <note>
            I reservation 1 från Miljöpartiets sida handlar det om att lasersikten
            bör bli tillståndspliktiga. Min motion med samma krav skickades
            vidare till utredningen som också föreslog det. Efter massiv kritik
            från remissinstanserna avstod regeringen från att lägga fram förslaget
            i propositionen. Jag skrev motionen när
          </note>
          <note>
            "lasermannen" John Ausonius härjade och spred skräck. Efter att
            ha läst remissvar från t.ex. Riksåklagaren, Rikspolisstyrelsen
            och Statens kriminaltekniska laboratorium, delar jag utskottsmajoritetens
            bedömning. Det skulle innebära bl.a. ökad byråkrati till liten
            eller ingen nytta och vanliga laserpekare kan ersätta lasersikten.
            Utskottet vill dock poängtera att regeringen avser att följa utvecklingen
            noga.
          </note>
          <note>
            I reservation nr 2 från Miljöpartiet föreslås att det skall krävas
            vapenlicens för innehav av s.k. paintballvapen. Utskottsmajoriteten
            anser, liksom regeringen, att tillstånd inte skall behövas för
            den som fyllt 18 år.
          </note>
          <note>
            Dessa vapen laddas med en färgampull och har låg anslagsenergi.
            Inget har framkommit om att paintballskyttar skulle vara våldsbenägna,
            och vapnen används inte i brottssammanhang.
          </note>
          <note>
            Utskottet delar Miljöpartiets uppfattning i reservation 3 att
            det är angeläget att antalet illegala vapen minskar i samhället
            och att överläggningarna mellan
          </note>
          <note>
            Rikspolisstyrelsen och Generaltullstyrelsen leder till gemensamma
            tag angående vapenimporten. Men det behövs inget tillkännagivande
            till regeringen. De frågor Miljöpartiet tar upp finns i direktiven
            och i
          </note>
          <note>
            Tord Modins rapport om illegala vapen. Rikspolisstyrelsen finns,
            genom Sven-Bruno Nordenström, med i
          </note>
          <note>
            Vapenutredning -95.
          </note>
          <note>
            I reservation nr 4 vill Miljöpartiet att det skall krävas vapenlicens
            för soft air guns, även för dem som fyllt 18 år. Plastkulan har
            ringa effekt och det stora problemet är att soft air guns är så
            lika handeldvapen.
          </note>
          <note>
            Vapenutredning -95 skall ta upp även soft air guns och bl.a.
            överväga om införsel och försäljning av vapenattrapper kan regleras.
            Jag betvivlar att någon i utskottet skulle protestera ifall utredningen,
            som har till syfte att förebygga brott, skulle föreslå att både
            import och försäljning förbjuds i Sverige.
          </note>
          <note>
            Utskottet instämmer i Centerns reservation nr 5 att det är viktigt
            att det vid våldsbrott görs en prövning av om vapentillstånd skall
            återkallas. Även denna fråga skall utredningen behandla. Utskottet
            utgår också från att rapporteringsrutinerna ses över inom polisen.
          </note>
          <note>
            Jag har talat med flera vapenhandläggare. De får in domar som
            följs upp snabbt. Åtminstone på småorter har de också uppsikt
            över personer som anmälts utan att det lett till en dom. "Inga
            vapen till våldsbenägna" är det entydiga svaret från vapenhandläggarna,
            och det görs en noggrann kontroll av dem som söker vapenlicens.
            Att rapporteringen mellan olika polismyndigheter kan ha brister
            betvivlar jag inte. Ett stort problem är dock att folk inte anmäler
            personer som har illegala vapen och våldsbenägna som absolut inte
            borde få behålla vapenlicensen. Det är mig veterligt bara läkare
            inom psykvården och domstolar som har underrättelseskyldighet.
            Utredningen skall överväga om polisens möjlighet att få information
            som bör leda till indragna licenser kan förbättras. Ett annat
            problem för polisen har varit att våldsbenägna och psykiskt sjuka
            personer som fråntagits civila vapen har haft militära vapen utan
            polisens vetskap. Där har samarbetet mellan försvaret och polisen
            förbättrats väsentligt det senaste året.
          </note>
          <note>
            På s. 107 i Försvarsdepartementets rapport om säkrare skjutvapen,
            som behandlades av regeringen förra veckan, står: "Försvarsmakten
            skall informera berörd lokal polismyndighet om sådana militära
            skjutvapen som tilldelats hemvärnspersonal och som förvaras i
            bostaden."
          </note>
          <note>
            Centern tar upp en viktig fråga men ett tillkännagivande skulle
            bara tyda på att vi i utskottet inte läst direktiven.
          </note>
          <note>
            I reservation nr 6 vill Centern ge regeringen till känna att
            knivförbudet skall gälla även nöjeslokaler.
          </note>
          <note>
            Delbetänkandet om knivförbudslagen skall presenteras i februari.
            En uppgift är att överväga om knivförbudet skall utvidgas till
            att gälla fler platser än i dag.
          </note>
          <note>
            Vilka förslag utredaren kommer med får vi snart se, och sedan
            har vi möjlighet att påverka t.ex. motionsvägen.
          </note>
          <note>
            Reservation nr 7 från Miljöpartiet skulle försena delbetänkandet
            om knivförbudslagen. Om det är svårt med gränsdragningar när det
            gäller knivar är det ändå svårare med olaga fotbeklädnad. Miljöpartiet
            vill ha förbud mot stålhättade skor och kängor. Undantagna skall
            vara skor som används i yrkeslivet. Alltså skulle jag begå ett
            brott om jag gick ut med mina skidpjäxor med stålkant fram, mina
            träskor med stålförstärkningar och brodden jag tar på när det
            är glashalt. Hur skall det gå till när polisen beslagtar olagliga
            skor? Är
          </note>
          <note>
            Miljöpartiet berett att ge polisen de resurser och befogenheter
            som behövs?
          </note>
          <note>
            Utskottsmajoriteten anser att olaga fotbeklädnad inte hör hemma
            i vapenlagen och knivförbudslagen.
          </note>
          <note>
            Dessutom tror jag att våldet skulle trappas upp om polisen skall
            riva av människor skorna.
          </note>
          <note>
            Kia Andreasson vill tydligen klämma åt jägarna och sportskyttarna.
            Det har inget stöd i direktiven, för där står det att den som
            seriöst använder vapen inte bör drabbas av onödiga svårigheter
            och kostnader. Det står det också i Rikspolisstyrelsens rapport
            om illegala vapen och i Naturvårdsverkets remiss till den här
            vapenutredningen. Jag kan upplysa om att antalet skjutvapen som
            stulits från jägarna har minskat betydligt sedan det blev regler
            om strängare vapenförvaring den 1 juli 1992.
          </note>
          <note>
            Det är så i Sverige att sportskytte och jakt är en folkrörelse,
            och så skall vi behålla det. I de flesta länder är det tjockleken
            på plånboken som avgör vem som skall få jaga, men det systemet
            är inte önskvärt hos oss.
          </note>
          <note>
            Jag yrkar bifall till betänkandet och avslag på samtliga motioner.
          </note>
          <note>
            Anf. 5 KIA ANDREASSON (mp) replik
          </note>
          <note>
            Herr talman! Miljöpartiet ville utöka beteckningen för lasersikten
            till "elektro-optiska hjälpmedel". Det finns en stor marknad för
            sådana. Jag vill bara säga till Sigrid Bolkéus att elektro-optiska
            hjälpmedel som kan sättas på skjutvapen är förbjudna i Tyskland
            redan.
          </note>
          <note>
            När det gäller paintball-vapen måste jag säga att de fakta som
            underlaget är baserat på är felaktiga. Det är konstiga ordvändningar
            både i propositionen och i betänkandet. Basen är en teknisk utredning.
            Paintballvapen är ur vapenteknisk synpunkt inte farliga osv.
          </note>
          <note>
            och de är mindre farliga än luftgevär. Men luftgevär används
            ju inte för att pricka andra människor, så den jämförelsen är
            väldigt konstig. Det väsentliga är ju hur man använder dem. I
            slutet av propositionen sägs att även om det således är fråga
            om skytte mot levande mål - det konstaterar man att det verkligen
            är -
          </note>
          <note>
            skall regeringen anse paintball-vapnen är avsedda för målskjutning.
          </note>
          <note>
            Hela utredningen glappar ju. Man säger att verkligheten är på
            ett sätt, men blundar sedan och stoppar huvudet i sanden och anser
            att den är på ett annat sätt.
          </note>
          <note>
            Det är väldigt konstigt.
          </note>
          <note>
            Jag sade också, Sigrid Bolkéus, att de medlemmar som bedriver
            jakt och skytte säkert är seriösa, men det är ju deras vapen som
            stjäls, och det är därför vi måste ha restriktioner på detta område.
          </note>
          <note>
            Anf. 6 SIGRID BOLKÉUS (s) replik
          </note>
          <note>
            Herr talman! I de här tre olika reservationerna fordrar Miljöpartiet
            vapenlicens för alla vapentyper:
          </note>
          <note>
            lasersikten, paintball-vapen och soft air guns. När vi i utskottet
            skall bestämma vilka s.k. vapen som skall tas med skall vi titta
            på farligheten och den brottsförebyggande aspekten. När det gäller
            lasersikten har de som skall tillämpa lagen gjort tummen ned.
            Är det så att lasersikten kommer att användas i brottssammanhang,
            mer än i Ausoniusfallet, så var så säker på att regeringen kommer
            tillbaka i den frågan.
          </note>
          <note>
            Vad gäller paintball-vapnens farlighet vill jag säga att färgen
            har en stor träffyta. Den har liten penetreringsförmåga. Vapnen
            har inte orsakat några allvarliga skador. De är tillverkade för
            paintball-sport och kan inte jämföras med vanliga skjutvapen.
            Dessa vapen har ett väldigt särpräglat utseende och används inte
            i brottssammanhang. De kan inte förväxlas. Det är inte bevisat
            att paintball-skyttar är särskilt våldsbenägna.
          </note>
          <note>
            Visst kan det vara oetiskt att man prickar varandra, men det
            har man gjort i alla tider. Det gör man också med vattenpistoler
            och i snöbollskrig. Vi finner inte någon anledning att ingripa
            med stöd av vapenlagstiftningen.
          </note>
          <note>
            Soft air guns innehåller en plastkula med ringa anslagsenergi.
            Det besvärliga är att de används i brottssammanhang vid rån osv.,
            som Kia Andreasson sade. Utredningen skall titta på detta. Det
            är fritt fram för ett förslag om licens för att förebygga brott.
            I
          </note>
          <note>
            Tyskland och i Norge ser man restriktivare på detta.
          </note>
          <note>
            Utredningen skall titta på det. I USA är vapenattrapperna i klart
            lysande färger. Det kan också vara en idé.
          </note>
          <note>
            Anf. 7 KIA ANDREASSON (mp) replik
          </note>
          <note>
            Herr talman! Eftersom frågan om paintball-vapen har tagits upp
            i utredningen och i propositionen tycker jag att det är nu vi
            skall bestämma oss. Det är nu vi har frågan på bordet. Senare
            i utredningen kommer man inte att ta upp just denna fråga.
          </note>
          <note>
            Konsumentverket har uppmärksammats på att just paintball-vapen
            sprids till minderåriga på skolgårdar och att vapenförsäljare
            inte gör en tillräcklig kontroll av köparens ålder. Det är detta
            som skulle bli bättre om vi hade haft ett system med tillstånd.
          </note>
          <note>
            Dessutom säger Rikspolisstyrelsen att man finner det olyckligt
            att utredningen inte föreslagit någon reglering av dessa vapen.
            Vidare finner styrelsen det mycket tveksamt att skytte mot människor
            skall definieras som målskytte. Denna tolkning synes helt avvika
            från vad som hittills menats med begreppet målskjutning.
          </note>
          <note>
            Det är nu vi behandlar ärendet, och det är nu vi skulle kunna
            reglera det.
          </note>
          <note>
            Anf. 8 SIGRID BOLKÉUS (s) replik
          </note>
          <note>
            Herr talman! Det finns inget ytterligare att upprepa. Vi tycker
            inte att just paintball-vapen, som är till för sportskytte, skall
            regleras i vapenlagen. Det blir alltmer av sport av det. Det är
            ingen stridslek längre.
          </note>
          <note>
            Anf. 9 Andre vice talman GÖREL
          </note>
          <note>
            THURDIN (c) replik
          </note>
          <note>
            Herr talman! Jag begärde ordet i en principiell fråga. Sigrid
            Bolkéus sade att om riksdagen uttalar en stark viljeinriktning
            visar det att vi inte har läst utredningsdirektiven. Jag anser
            principiellt att riksdagen kan och bör uttala sig om man anser
            att något är väsentligt, t.ex. i samband med knivförbudslagen
            och nöjeslokaler. Det är helt rätt att uttala sig även om utredningen
            pågår, för den skall titta även på andra lokaler.
          </note>
          <note>
            Här tycker jag att vi måste börja skärpa oss i riksdagen. Vi
            skall tala om vad vi vill ha. Utredningar kan ta fram exakta förslag
            så att det går väldigt fort att åstadkomma beslut.
          </note>
          <note>
            Anf. 10 SIGRID BOLKÉUS (s) replik
          </note>
          <note>
            Herr talman! När det gäller nöjeslokaler kommer det snart ett
            förslag från utredningen. Man skall titta på om det kan gälla
            annat än allmän plats. Man nämner myndigheters lokaler som ett
            exempel. Det är mycket möjligt att utredningen kommer med det
            förslaget.
          </note>
          <note>
            Vi tycker att ett tillkännagivande är helt onödigt.
          </note>
          <note>
            Det står i direktiven att frågan skall behandlas. Återkallelse
            av vapentillstånd vid våldsbrottslighet är huvudpunkten i utredningen.
            Centern anser att vi för säkerhets skull skall tillkännage något
            som inte är nytt. Det skall väl inte gå inflation i tillkännagivanden!
            De skall gälla något nytt. Vi ser ingen anledning att göra ett
            tillkännagivande.
          </note>
          <note>
            Det står tydligt i direktiven att utredningen skall se på frågan
            om återkallelsegrunderna och hur rapporteringen fungerar inom
            polisen och överväga hur polisen kan få bättre information osv.
            Vad är det som
          </note>
          <note>
            Centern inte har hittat i direktiven? Jag har lusläst dem och
            kan inte hitta någonting nytt.
          </note>
          <note>
            Anf. 11 Andre vice talman GÖREL
          </note>
          <note>
            THURDIN (c) replik
          </note>
          <note>
            Herr talman! Jag tog upp en principiell fråga. Det går även inflation
            i utredningar ibland. Då får vi inte hit konkreta förslag så att
            vi kan fatta beslut här i riksdagen. Man säger att man avvaktar
            utredning.
          </note>
          <note>
            Det var en principiell fråga jag tog upp. Jag ville visa hur
            jag och vi i Centern vill göra när vi tycker att någonting är
            angeläget. Det hindrar inte att utredningen tar fram ett konkret
            förslag, men man får en vink om riksdagens uppfattning.
          </note>
          <note>
            Anf. 12 SIGRID BOLKÉUS (s) replik
          </note>
          <note>
            Herr talman! Jag har ingen annan uppfattning än att det Centern
            tar upp är angeläget och att det skall komma fram konkreta förslag.
            Men utredningen skall jobba väldigt snabbt jämfört med 1987 års
            utredning.
          </note>
          <note>
            Man skall klara av denna stora uppgift inom ett år.
          </note>
          <note>
            Utredningen skall presenteras under 1996. Vi får ge oss till
            tåls om vi skall kunna se helheten.
          </note>
          <note>
            Det är mycket bra direktiv, och mycket bra folk sitter i utredningen.
          </note>
          <note type="speaker">
            Anf. 13 ALICE ÅSTRÖM (v)
          </note>
          <note>
            Herr talman! Jag vill börja med att yrka bifall till hemställan
            i utskottets betänkande i denna fråga.
          </note>
          <note>
            Det debatten har kommit att handla om har varit en mängd konkreta
            förslag till förändringar av innehållet i vapenlagen. Från Vänsterpartiets
            sida tycker vi att det har varit en olycklig modell.
          </note>
          <note>
            Den nya vapenlagen - det är ett olyckligt namn -
          </note>
          <note>
            skulle ges en ny språklig och systematisk omarbetning, som skulle
            anpassas till internationella krav. En stor del av orsaken till
            att den språkliga översynen gjordes är att justitieutskottet vid
            ett tidigare tillfälle uttalade att vapenlagen knappast kunde
            sägas uppfylla de krav på överskådlighet och tillgänglighet som
            kan ställas på modern lagstiftning. Enligt utskottet borde lagen
            därför vid ett lämpligt tillfälle, exempelvis i samband med en
            anpassning till en framtida EG-
          </note>
          <note>
            reglering, ingående ses över systematiskt och språkligt. Det
            är vad propositionen till 99 % har handlat om.
          </note>
          <note>
            Samtidigt har det tillsatts en ny utredning - en översyn av vapenlagstiftningen
            med syfte att förebygga våldsbrott - som just tar upp de frågor
            som har väckts i motionerna. Vi i Vänsterpartiet delar till stora
            delar de uppfattningar som finns i reservationerna och i motionerna,
            men vi har ändå kunnat se att regeringen har tillsatt en utredning
            som skall arbeta på mycket kort tid och som dessutom skall komma
            med ett delbetänkande när det gäller knivförbudslagen.
          </note>
          <note>
            Vi i Vänsterpartiet har tittat på direktiven. Den första formuleringen
            i direktivet handlar om varför en översyn av vapenlagen skall
            göras nu. Man skriver att våldet i samhället under senare år har
            blivit grövre.
          </note>
          <note>
            Bl.a. har ett antal mycket allvarliga brott förövats med användande
            av skjutvapen. Vidare har det blivit allt vanligare att ungdomar
            beväpnar sig med knivar och andra farliga föremål. Det förekommer
            också i ökad utsträckning att tungt kriminellt belastade personer
            innehar skjutvapen utan tillstånd. Åtgärder mot olovligt innehav
            av vapen är av central betydelse inom ramen för en bred satsning
            mot våldet i samhället.
          </note>
          <note>
            Tillgången till vapen utgör många gånger en förutsättning för
            att grova brott, exempelvis rån mot penninginrättningar, skall
            komma till stånd.
          </note>
          <note>
            Förekomsten av vapen innebär också att olika våldssituationer
            i samhället riskerar att drabba fler individer och få allvarligare
            konsekvenser än annars.
          </note>
          <note>
            Extrema exempel på detta är de mycket allvarliga våldsbrott som
            begicks förra året i Falun respektive utanför restaurang Sturecompagniet
            i Stockholm.
          </note>
          <note>
            Åtgärder för att förhindra olovlig tillgång till vapen måste
            sättas in på flera plan. Målet skall vara att skapa ett samhälle
            där endast legal hantering av vapen och ammunition förekommer.
          </note>
          <note>
            Just det här stycket var en del av både Miljöpartiets och Centerpartiets
            argumentation för reservationerna och motionerna. Dessa synpunkter
            delas av i stort sett alla partier i denna riksdag. Det är således
            ingen konflikt här.
          </note>
          <note>
            Tittar jag vidare på direktiven och ser till vad de innehåller
            och vad som skall ses över, finner jag att det är fråga om att
            illegal spridning och illegalt innehav av skjutvapen måste förhindras.
            Reglerna om handel med automatiska skjutvapen måste ses över.
          </note>
          <note>
            Det bör inte vara tillåtet att medföra skjutvapen på allmän plats.
            Utvärderingen av knivförbudet bör slutföras. En reglering beträffande
            tillhandahållandet av vapenattrapper bör övervägas. Polisens kontrollmöjligheter
            bör belysas. Dessutom bör ytterligare tänkbara åtgärder redovisas
            just för att förhindra den våldsutveckling som vi sett i samhället.
          </note>
          <note>
            Just därför har vi i Vänsterpartiet valt att följa skrivningen
            i utskottets betänkande och att inte ställa upp på reservationerna,
            även om vi kan ställa upp på innehållet där.
          </note>
          <note>
            Vi anser att det är otroligt viktigt att hanteringen av det här,
            för att vi skall kunna komma till rätta med våldsutvecklingen
            i samhället, inte blir en politisk stridsfråga. Med gemensamma
            krafter måste vi kunna presentera ett samlat grepp samt förslag
            om samlade åtgärder på detta område.
          </note>
          <note>
            Det har sagts tidigare i dag här i talarstolen från
          </note>
          <note>
            Miljöpartiets sida att detta har utretts förut, att det inte
            behövs någon ytterligare utredning. I dag sittande utredare skall
            komma med ett delbetänkande ganska snart, för detta skall vara
            klart under 1996.
          </note>
          <note>
            Vidare är det ganska viktigt att se att våldsutvecklingen och
            utvecklingen i samhället har förändrats ganska mycket sedan den
            förra utredningen lades fram. Det är viktigt att även de här nya
            sakerna tas med och övervägs i detta sammanhang.
          </note>
          <note>
            Vänsterpartiet delar alltså de uppfattningar som framkommer i
            många av motionerna, men vi anser att det behövs ett gemensamt,
            ett samlat, grepp. Jag hoppas att vi gemensamt skall kunna arbeta
            med motionerna och med förändringar i den nya vapenlagen när utredningen
            väl är klar och det kommer ett konkret förslag.
          </note>
          <note>
            Anf. 14 KIA ANDREASSON (mp) replik
          </note>
          <note>
            Herr talman! Alice Åström säger: Vi i Vänsterpartiet tycker ungefär
            så som man säger i reservationerna, men vi väntar.
          </note>
          <note>
            Det är just denna passiva väntan som vi i Miljöpartiet har reagerat
            på. 1987 tillsattes ju en vapenutredning, men det blev i stort
            sett inte mycket av den.
          </note>
          <note>
            1992 gjorde Rikspolisstyrelsen en översyn, och konkreta förslag
            lades fram. Det var ungefär samma förslag som de som utredningen
            kom med; möjligen gick de litet längre. Inte heller det blev det
            något av. 1993
          </note>
          <note>
            tillsattes den utredning som föregick just den proposition som
            i dag är aktuell. 1995 tillsattes en ny utredning. Man kan faktiskt
            befara att även den rinner ut i sanden, eftersom det har varit
            ett så långt tidsintervall.
          </note>
          <note>
            Under tiden blir det allt fler vapen på marknaden och dessa får
            vi besvär med - och inte litet besvär för den delen. Därför säger
            vi att det här har utretts så många gånger. Varför kan inte vi
            ta initiativ? Varför skall vi passivt vänta ytterligare? Det finns
            ju redan väl underbyggda förslag.
          </note>
          <note>
            Alice Åström har inte sagt något om de ärenden som var med den
            här gången. Det gäller då lasersikten och paintball-vapen. Håller
            ni där med om att det inte behövs några tillstånd? Jag tycker
            alltså att ni intar en väldigt passiv hållning.
          </note>
          <note>
            Anf. 15 ALICE ÅSTRÖM (v) replik
          </note>
          <note>
            Herr talman! Ja, man kan tycka att vi intar en passiv hållning.
            Men titta på kommittédirektiven! Där finns ju alla de här frågorna.
            Det här skall övervägas i ett bredare sammanhang. För mig handlar
            det om att arbeta på ett sådant sätt att man har ett brett underlag
            utifrån de nya förutsättningarna.
          </note>
          <note>
            När det gäller paintball-vapen och lasersikten har vi i utskottet
            ställt oss på utskottsmajoritetens sida. Vi anser inte att det
            behövs en skärpning när det gäller de här sakerna. Vidare behövs
            det inte tillstånd här.
          </note>
          <note>
            När det gäller våldsutvecklingen i samhället eller kontrollen
            av vapen och av utvecklingen tycker vi i
          </note>
          <note>
            Vänsterpartiet inte att vapenlagstiftningen är det allra viktigaste.
            En mängd åtgärder måste vidtas, men på helt andra områden än på
            vapenlagens område. Att vi skulle inta en passiv hållning tycker
            jag är hårda ord.
          </note>
          <note>
            Tror man att det är enbart genom vapenlagstiftningen som vi kan
            förändra våldsutvecklingen i samhället?
          </note>
          <note>
            Anf. 16 KIA ANDREASSON (mp) replik
          </note>
          <note>
            Herr talman! Våldsutvecklingen i samhället kan vi inte förhindra
            genom lagstiftning när det gäller vapenlagen. Däremot kan vi förhindra
            att vapen kommer ut och används vid vissa våldsbrott. Det är vad
            vi kan göra.
          </note>
          <note>
            Statistiken säger att mellan 1987 och 1995 har en hög procent
            vapen stulits som nu är ute på marknaden och gör skada. Vad det
            handlar om är alltså enbart att förhindra att vapen kommer ut.
            Det gör vi genom en effektiv och reglerad vapenlagstiftning.
          </note>
          <note>
            Anf. 17 ALICE ÅSTRÖM (v) replik
          </note>
          <note>
            Herr talman! Jag vet inte riktigt vad Kia Andreasson menar när
            hon talar om en effektiv kontroll och om att förhindra att vapen
            kommer ut i handeln och att just motionerna och reservationerna
            från Miljöpartiet skulle behandla en sådan skärpning av vapenlagstiftningen.
          </note>
          <note>
            Handeln med vapen är det område där det är viktigt med omedelbara
            åtgärder. Men där finns det redan ett samarbete mellan Rikspolisstyrelsen
            och Tullverket. Här är det oerhört viktigt att inte göra väldigt
            snabba och begränsade förändringar i handeln med vapen. I stället
            är det viktigt att vi får en heltäckande lagstiftning för att
            kunna skärpa reglerna. I det avseendet är jag helt överens med
            Miljöpartiet. Men att binda sig för exakt de konkreta förslag
            som Miljöpartiet lägger fram i sin motion och i reservation 3
            skulle inte i sak medverka till någon större förändring. Där tycker
            jag alltså att det är viktigt att avvakta utredningen. Det gäller
            ju att få en heltäckande lagstiftning.
          </note>
          <note>
            Detta har också krävts av Rikspolisstyrelsen osv.
          </note>
          <note type="speaker">
            Anf. 18 SIW PERSSON (fp)
          </note>
          <note>
            Herr talman! Jag begärde ordet med anledning av det som Sigrid
            Bolkéus i sitt inlägg sade om tårgas och pepparsprej.
          </note>
          <note>
            Man skall alltid fråga sig vad som är farligt och vad som är
            dödligt. Man skall också fråga sig vad de olika myndigheterna
            egentligen skriver.
          </note>
          <note>
            När det gäller FOA:s utlåtande till Rikspolisstyrelsen 1995 fastslår
            vissa underställare av brevet att inga dödsfall är konstaterade
            när det gäller tårgas. Samma personer har i ett annat utlåtande
            1993 konstaterat att det förekommit dödsfall i samband med tårgas.
          </note>
          <note>
            Efter att ha läst underlaget frågar jag mig varför
          </note>
          <note>
            FOA har skrivit ett så oerhört tendentiöst brev. Det väckte min
            nyfikenhet, så jag grävde vidare. Ganska snabbt konstaterade jag
            att 1969 ansåg 70 länder tårgas vara så farligt att de ville ha
            den med på Genèvekonventionens lista över förbjudna krigsvapen.
            Vapen som av ett antal länder ansetts vara så farliga skall alltså
            utvecklas i Sverige för att vara till för kvinnor!
          </note>
          <note>
            Då går jag vidare till frågan om pepparsprejen, som FOA "skrev
            ner" och konstaterade att ett trettiotal människor blivit dödade.
            Jag kontaktade FBI i
          </note>
          <note>
            USA och fick fram att man där på ett helt annat sätt än inom
            Polisen i Sverige ansträngt sig för att få ett ordentligt underlag
            till sina utlåtanden. Man har alltså inte okritiskt bara tagit
            det som tydligen passar vissa grenar.
          </note>
          <note>
            Av de 30 dödsfall som Sigrid Bolkéus hänvisade till utreddes
            26. Det visade sig att möjligen ett kan hänvisas till att vara
            orsakat av pepparsprej. Det skall vi jämföra med att man även
            i fråga om tårgas har konstaterat ett antal dödsfall. För undvikande
            av vidare diskussion nämner jag alltså att det är CS som använts
            i Sverige, inte CN. FOA har försökt blanda korten igen i ett svar
            till mig. Men FOA har skrivit under på att det var CS.
          </note>
          <note>
            Inom FBI i USA understryker man faran av droger, speciellt faran
            av droger i kombination med sprit, och faran av att använda fängelser
            på fel sätt. Där har det alltså konstaterats att om man använder
            hjälpmedel, tårgas eller pepparsprej, på fel sätt, speciellt när
            det gäller drogmissbrukare som också använder sprit, kan missbrukare
            avlida. Den diskussionen måste vi också ha.
          </note>
          <note>
            Det som jag tycker är tragiskt i sammanhanget är att FOA har
            skrivit ett oerhört tendentiöst brev. Rikspolisstyrelsen har synnerligen
            okritiskt accepterat detta. Vad drar jag för konsekvenser som
            enskild kvinna som känner sig hotad? Strunta i svenska myndigheter,
            gå och köp cayennepeppar. Det är det som finns i pepparsprejen.
          </note>
          <note type="speaker">
            Anf. 19 SIGRID BOLKÉUS (s)
          </note>
          <note>
            Herr talman! Jag kan bara konstatera att vi här i riksdagen inte
            kan ta på vårt ansvar att förespråka pepparsprej när inte Rikspolisstyrelsen
            vågar det.
          </note>
          <note>
            Rikspolisstyrelsen hade verkligen satt sin förhoppning till pepparsprejen
            just därför att man behöver ett mellanting mellan batong och pistol.
          </note>
          <note>
            Jag håller med om att det absolut behövs någonting för hotade
            kvinnor. Kia Andreasson säger att vi bara suttit här och inte
            gjort någonting när det gäller vapen. Hon säger att det inte hände
            någonting med anledning av 1987 års vapenutredning. Det gjorde
            det visst. Det gjordes flera skärpningar bl.a. angående förvaring
            av vapen. För ett vapen har det krävts en tredelad förvaring så
            att man har en vital del under lås.
          </note>
          <note>
            Likadant är det när det gäller inköp och innehav av olika slags
            ammunition. Vi har efter 1987 höjt straffskalorna för brott mot
            vapenlagen. Rikspolisstyrelsens rapport om illegala vapen finns
            med i underlaget. Det har hänt mycket där också.
          </note>
          <note>
            Kia Andreasson nämnde Rikspolisstyrelsens och
          </note>
          <note>
            Tullens samarbete. Det är viktigt med det samarbetet.
          </note>
          <note>
            Där har det redan hänt någonting. I Rikspolisstyrelsens rapport
            om illegala vapen, som kom för drygt ett år sedan, står det att
            Tullen är villig att hjälpa Polisen med strängare kontroll av
            införsel av vapen. Det händer alltså mycket även där, för att
            inte tala om den militära sidan, som jag har varit så kritisk
            till. Det nya handlar om att det ställs samma krav på de militära
            vapnen som på de civila. Det gäller återkallelser, lämplighetsbedömningar
            osv. Någon passivitet har det inte varit, snarare aktivitet.
          </note>
          <note>
            Anf. 20 SIW PERSSON (fp) replik
          </note>
          <note>
            Herr talman! När det gäller pepparsprejens och tårgassprejens
            vara eller inte vara vill jag än en gång understryka att jag tycker
            att det är synnerligen anmärkningsvärt att FOA okritiskt lämnat
            ett utlåtande till förmån för tårgas och till nackdel för pepparsprej.
          </note>
          <note>
            Rikspolisstyrelsen har alltså accepterat detta. Det är faktiskt
            en myndighets ansvar att reagera om man ser att saker börjar bli
            tendentiösa.
          </note>
          <note>
            När det gäller tårgassprejen vill jag också säga till
          </note>
          <note>
            Sigrid Bolkéus att det kanske inte är så konstigt att man inte
            känner till så mycket, därför att många av utredningarna har skett
            inom försvarets väggar. Då är det svårt att få ut dem. Men man
            har alltså från FOA:s sida ett ansvar att tillgodogöra sig det
            materialet. Det är också anmärkningsvärt att man från RPS sida
            under hela 80-talet inte tillgodogjort sig de vetenskapliga fakta
            som finns i övriga världen. FOA är till för att serva myndigheter.
            Därför är jag mycket upprörd över att FOA inte har levt upp till
            det ansvar som det har.
          </note>
          <note>
            Låt mig till sist säga till Sigrid Bolkéus att det inte bara
            är fråga om att hitta någonting annat än ett dödligt vapen som
            hjälp för hotade kvinnor. Det är också viktigt att polisen får
            någonting mellan pistol och batong, någonting som verkar utan
            att döda.
          </note>
          <note type="speaker">
            Anf. 21 KIA ANDREASSON (mp)
          </note>
          <note>
            Herr talman! Om det hänt mycket eller litet är tydligen en subjektiv
            bedömning. Men av alla de förslag som lades fram i 1987 års utredning
            är det väldigt få som omsatts i lag. Det är många år mellan
          </note>
          <note>
            1987 och 1995. Det har alltså hänt väldigt litet. Det har varit
            en passivitet från riksdagens sida. Det hävdar jag med tanke på
            de få förslag som genomförts.
          </note>
          <note>
            Samma förslag som diskuteras 1987 dammas av 1995.
          </note>
          <note>
            Det är inte många nya.
          </note>
          <note>
            Rikspolisstyrelsen har gjort en kartläggning och lagt fram en
            rad förslag som till stor del överensstämmer med de gamla. Då
            kan det inte talas om särskilt febril verksamhet med att genomföra
            förslagen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            7 § UD-makars villkor
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU11
          </note>
          <note>
            UD-makars villkor (skr. 1994/95:221)
          </note>
          <note type="speaker">
            Anf. 22 MARIANNE ANDERSSON (c)
          </note>
          <note>
            Herr talman! Först vill jag yrka bifall till utrikesutskottets
            hemställan när det gäller UD-makars villkor.
          </note>
          <note>
            Många tror kanske att våra diplomater och deras medföljande har
            en mycket glassig tillvaro ute i världen. Det är en betydande
            överdrift, särskilt när det gäller de medföljande. Problemen vid
            hemkomsten är också stora. Det är en grupp som till stor del hamnar
            utanför våra trygghetssystem. Det har jag uppmärksammat vid resor
            och i olika kontakter med dem som finns vid våra beskickningar
            utomlands. Man blir verkligen uppmärksammad på deras situation
            och på den utsatta situationen för deras medföljande makar, både
            när det gäller möjlighet till arbete och vid återkomsten samt
            när det gäller pensionsförmåner.
          </note>
          <note>
            Jag fann detta oacceptabelt och orimligt. Därför skrev andre
            vice talman Görel Thurdin och jag en motion för ett par år sedan
            i syfte att förbättra deras situation. Sedan dess har en hel del
            hänt, vilket också beskrivs i regeringens skrivelse som behandlats
            av utrikesutskottet. Jag vill egentligen bara uttala min tillfredsställelse
            över att både utrikesutskottet och regeringen tar dessa frågor
            på allvar. Jag vill ytterligare betona angelägenheten av att den
            aviserade utredningen om arbetslöshetsersättning till medföljande
            snarast tillsätts.
          </note>
          <note>
            I det här sammanhanget vill jag peka på en annan utsatt grupp,
            nämligen biståndsarbetarna. Det är angeläget att se över också
            deras villkor, men det har vi anledning att återkomma till.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            8 § Vissa skolfrågor
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU3
          </note>
          <note>
            Vissa skolfrågor
          </note>
          <note type="speaker">
            Anf. 23 RUNE RYDÉN (m)
          </note>
          <note>
            Herr talman! Jag skall tala litet om utbildningsutskottets betänkande
            nr 3. Där behandlas motioner som väcktes redan till förra riksmötet.
            Det är alltså ett slags uppsamlingsheat som berör många olika
            områden.
          </note>
          <note>
            Vi från moderat håll har avgett ett antal reservationer till
            det här betänkandet. Men jag skall inledningsvis, herr talman,
            yrka bifall till bara en av dessa, nämligen reservation nr 4,
            som är vår första reservation, för att hålla fast vi den tradition
            som har inletts här i kammaren, dvs. att man yrkar bifall bara
            till partiets första reservation och därmed begär votering om
            den.
          </note>
          <note>
            Denna reservation handlar alltså om skolmåltidsavgifter. Den
            rör också en annan ännu viktigare fråga, nämligen frågan om vem
            som skall ha rätt att bestämma över detaljerna i fråga om skolan.
            För några år sedan bestämdes det att skolväsendet skulle decentraliseras,
            och det var vi överens om över partigränserna. Men det verkar
            som att man redan hade glömt att denna frihet för kommunerna existerade.
            Nu vill man i detalj återgå till det gamla regleringssystemet
            inom skolväsendet.
          </note>
          <note>
            Vi från moderaterna, Folkpartiet och kds tycker att kommunerna
            i den mån de så önskar skall ha möjlighet att ta ut en avgift
            för skolmåltider, men det finns motioner där man förespråkar att
            regeringen redan nu skall överväga möjligheten att lagstifta om
            ett förbud mot att ta ut avgifter för skolmåltider i grundskolan
            och gymnasieskolan, detta trots att det endast är ett tjugotal
            kommuner som har infört eller som överväger att införa sådana
            avgifter. Det är alltså mindre än
          </note>
          <note>
            10 % av det antal kommuner som finns i landet. Trots detta vill
            man redan nu slå till med en lagstiftning på det här området.
            Det visar att den breda överenskommelse om decentralisering av
            skolverksamhet som betänkandet gav uttryck för redan håller på
            att rivas upp. Regleringsivrarna har kommit tillbaka, och det
            är mycket beklagligt. Därför yrkar jag alltså bifall till reservation
            nr 4.
          </note>
          <note>
            Reservation nr 5 handlar om informationen om skolväsendet, tillsyns-,
            uppföljnings- och utvärderingsarbete. Den rör vissa frågor som
            också står i konflikt mellan staten och kommunerna. Det gäller
            vem som skall ha ansvaret för de nationella målen och ange ramarna
            för verksamheten.
          </note>
          <note>
            Kommunerna och andra huvudmän har ansvaret för själva genomförandet.
            Men när det gäller de långsiktiga nationella målen anser vi att
            det är staten som har ansvaret. Staten skall svara för uppföljning,
            utvärdering och tillsyn på det här området. Vi är inte riktigt
            nöjda med den skrivning som finns i majoritetstexten.
          </note>
          <note>
            Därför har vi reserverat oss.
          </note>
          <note>
            Den tredje reservationen som vi ställer oss bakom rör regleringen
            av läsårsindelningen. Det är också en reservation som går på temat
            avreglering. Vi från moderaterna och Folkpartiet tycker att kommunerna
            själva skall få reglera läsårets längd och lägga ut det på det
            sätt som man finner lämpligt. Vi antar att man känner sitt ansvar
            och att variationerna kommer att vara utomordentligt små. Majoriteten
            vill inte gå med på detta utan man vill att läsårsindelningen
            skall regleras i detalj. Vi föreslår alltså att regeringen skall
            ta initiativ till en avreglering på det här området.
          </note>
          <note>
            För cirka tio år sedan var jag med - men då under helt andra
            premisser - om att i denna kammare lagstifta om att läsåret skulle
            omfatta ett visst antal arbetsdagar, nämligen 178 dagar. Men förhållandena
            är helt annorlunda efter de förändringar som har genomförts under
            senare år. Jag tycker att detta är den väg som man bör beträda
            i stället för att hålla kvar enskilda små regleringsdetaljer på
            det kommunala området.
          </note>
          <note>
            Samma sak gäller egentligen reservation nr 8. Där handlar det
            om skolledarutbildningen. Det är allmänt känt att lärare känner
            sig litet övergivna av sina skolledare. Man klagar på att de inte
            riktigt har kraften, orken och möjligheterna att stödja lärarna
            på det sätt som de skulle vilja. Talar man med skolledarna får
            man ungefär samma besked. De beklagar att de inte klarar av dessa
            uppgifter på det sätt som de skulle önska. Därför tycker vi från
            moderat håll att det behövs en påbyggnadsutbildning utöver rektorsutbildningen
            för att ge den kompetens till skolledarna som de saknar och som
            de så väl behöver. Detta är då en statlig angelägenhet, eftersom
            den omfattar hela skolväsendet. De enskilda kommunerna kan inte
            alltid ta ansvar för detta. Därför instämmer jag i reservation
            nr
          </note>
          <note>
            8. Och med detta, herr talman, avslutar jag mitt anförande.
          </note>
          <note type="speaker">
            Anf. 24 MARIE WILÉN (c)
          </note>
          <note>
            Herr talman! Kammaren behandlar i dag betänkandet Vissa skolfrågor.
            Det omfattar en rad frågor som har tagits upp under den allmänna
            motionstiden för ett år sedan. Jag vill bara kort beröra några
            av dessa frågor som Centern reserverat sig för eller tagit upp
            under den allmänna motionstiden.
          </note>
          <note>
            Centern påpekade i sin partimotion värdet av att sprida kunskaper
            och goda exempel när det gäller skolgårdar. Det finns forskning
            som visar att de skolgårdar där man har tillgång till naturmark
            upplevs som bättre än de skolgårdar där man inte har det.
          </note>
          <note>
            Detta är värdefull kunskap ur flera perspektiv, bl.a. för att
            ta till vara och utveckla barns och ungdomars miljöintresse. Det
            kan också vara en väg för att öka intresset för ämnena naturvetenskap
            och teknik.
          </note>
          <note>
            Skolgårdens utformning är givetvis en kommunal fråga. Jag anser
            dock att det projekt - Skolans uterum
          </note>
          <note>
            - som kom till under fyrklöverregeringens tid på initiativ av
            Inger Davidson har varit och är mycket värdefullt. Det fungerar
            som en inspirationskälla och kunskapskälla i det lokala arbetet.
            Enligt vad jag känner till ingår nu ca 600 skolor i ett nätverk
            som ett resultat av projektet. Jag utgår också ifrån att detta
            arbete kan fortsätta.
          </note>
          <note>
            Centerpartiet påpekade i partimotionen värdet av dessa kunskaper
            och att man borde sprida dem. Under våren skickade Skolverket
            också ut en dokumentation från "Skolans uterum" till landets alla
            skolor som innehåller kunskaper och goda exempel. Detta var vårt
            krav i motionen, och därför har vi inte reserverat oss. Men vi
            kommer att fortsätta att följa det här arbetet med stort intresse.
            Jag vet också att "Skolans uterum" redan i nästa vecka kommer
            att ha premiärvisning av en film i detta ämne som heter Barndomens
            landskap. Den kommer säkert också att bidra till ökad kunskapsspridning.
          </note>
          <note>
            Så till reservationen som rör skolmåltidsavgifter.
          </note>
          <note>
            Vi i Centerpartiet anser att skolmaten skall vara gratis. Och
            det är den också i samtliga kommuner i grundskolan och i en överväldigande
            majoritet av gymnasieskolorna. Det hörde vi tidigare också Rune
          </note>
          <note>
            Rydén nämna i sitt anförande.
          </note>
          <note>
            Gratis skolmat är dock en fråga som skall avgöras av kommunerna
            i enlighet med den decentralisering av ansvaret för skolan som
            riksdagen beslutat om. Vi anser inte att det skall ske genom en
            statlig lagstiftning såsom Socialdemokraterna, Vänstern och Miljöpartiet
            föreslår.
          </note>
          <note>
            Vi i Centerpartiet litar på våra kommunala företrädare. Vi anser
            att de har den bästa överblicken över skolans verksamhet i den
            egna kommunen. Och vi utgår också ifrån att de fattar de beslut
            som är bäst för deras kommuns barn och ungdomar. Därför har Centerpartiet
            reserverat sig i denna fråga.
          </note>
          <note type="speaker">
            Anf. 25 GUNNAR GOUDE (mp)
          </note>
          <note>
            Herr talman! Vi har här i riksdagen under denna mandatperiod
            varit med om att fatta beslut om ovanligt stora bidrag till utbildningen.
            Det har motiverats av att vi vill se en kompetenshöjning med tanke
            på näringslivets behov. En annan tung motivering har varit arbetslösheten
            i Sverige.
          </note>
          <note>
            Det finns när det gäller de utbildningssatsningar som riksdagen
            har gjort en stor grupp som nästan har blivit helt bortglömd.
            Det är denna grupp jag huvudsakligen kommer att ägna mitt anförande
            åt. Det gäller dem som har särskilda läs- och skrivsvårigheter,
            alltså barn med dyslexi.
          </note>
          <note>
            Det gäller en pojke eller en flicka som under sin första tid
            i skolan gör upptäckten att han eller hon inte klarar av det som
            andra barn klarar av relativt lätt. Det gäller dem som på grund
            av svårigheter med att läsa och skriva halkar efter också i de
            andra ämnena. Det gäller dem som, när det har gått några år, utvecklar
            en självbild av att vara sämre. Deras självtillit får en törn,
            och det sätter spår för resten av livet.
          </note>
          <note>
            Vi möter dem som vuxna, de som lever sina liv utan att kunna
            ta full del av det skrivna ordet. Det handlar om svenskar som
            inte kan delta fullt ut i det moderna samhällslivet, och vilkas
            demokratiska rättigheter därmed också naggas i kanten. Det här
            är ingen liten grupp. Kanske rör det sig om uppemot
          </note>
          <note>
            300 000 personer här i Sverige. Någonstans mellan 5-
          </note>
          <note>
            10 % av barnen i våra skolor har allvarliga läs- och skrivsvårigheter.
            I genomsnitt handlar det alltså om ett par barn i varje skolklass.
          </note>
          <note>
            Dyslexin är väl känd och kartlagd. Vi vet att den med speciella
            pedagogiska insatser går att avhjälpa.
          </note>
          <note>
            Vi vet också att detta är lättare ju yngre barnet är. Vi har
            undersökningar som visar att man erhåller de största effekterna
            om stödet ges redan under de sista åren i förskolan.
          </note>
          <note>
            Problemet har uppmärksammats här i riksdagen år efter år. Skolverket
            har gjort undersökningar om förekomsten och man har studerat olika
            metoders effektivitet. Man har anslagit medel för uppbyggnad av
            några dyslexicentrum och man har givit bidrag till utveckling
            av speciella utbildningsmedel. Denna verksamhet har emellertid,
            sett i ett riksperspektiv, varit blygsam. Den kan snarast beskrivas
            som en liten försöksverksamhet som har kommit relativt få till
            del.
          </note>
          <note>
            Det har år efter år konstaterats att grundskolans lärare saknar
            utbildning om dyslexi, att lärarutbildningen fortfarande är bristfällig
            på området och att inte ens speciallärarna har utbildning, vare
            sig när det gäller diagnostisering av eller specialpedagogik för
            barn med läs- och skrivsvårigheter.
          </note>
          <note>
            I utbildningsutskottets betänkande står återigen just detta att
            läsa. Här beskrivs problemen och behovet av kraftfulla åtgärder.
            Samtidigt refererar man till de åtgärder som har vidtagits. Men
            man uppmärksammar inte den stora diskrepans som råder mellan behoven
            och de vidtagna åtgärdernas omfattning. I
          </note>
          <note>
            betänkandet finns vaga skrivningar om direktiv till
          </note>
          <note>
            Skolverket som, med alldeles otillräckliga resurser, skall följa
            situationen för elever med behov av särskilt stöd i syfte att
            hindra utslagning. Man refererar till åtgärder av typen 45 stipendier
            till lärare för kurser eller studiebesök som har att göra med
            läs- och skrivsvårigheter.
          </note>
          <note>
            Som tydligt framgår av regeringsdeklarationen och av budgetsatsningarna
            har regeringen siktet inställt på att höja den allmänna utbildningsnivån
            i landet. Det är då förvånande att man i den miljardsatsning som
            har gjorts inte har uppmärksammat problemet med att en stor grupp
            svenskar inte kan läsa och skriva. Det är svårt att förstå varför
            åtgärder inte vidtas. Förekomsten av problemet är alltså känd
            sedan länge. Diagnosinstrument finns, och metoderna för att åtgärda
            problemen ligger inom ramen för vad det vanliga skolsystemet skall
            klara av. Det handlar bara om att få rätt utbildning av lärare
            och speciallärare.
          </note>
          <note>
            Herr talman! Det handlar alltså om prioriteringar.
          </note>
          <note>
            Miljöpartiet har andra prioriteringar än regeringen i många frågor.
            Frågan om stöd till elever med särskilda behov är ett exempel.
            Vi kräver kraftfulla åtgärder för att komma till rätta med dyslexiproblemet.
            Jag yrkar bifall till reservation 3 mom. 23.
          </note>
          <note>
            Som jag har sagt är stödåtgärder för barn med läsoch skrivsvårigheter
            kanske mest effektiva om de sätts in på ett tidigt stadium; redan
            i förskolan. Detta leder vidare till ett annat problem som jag
            kort skulle vilja beröra. Det gäller förskolans ställning i relation
            till grundskolan.
          </note>
          <note>
            Det har under förskolans utveckling blivit alltmer uppenbart
            att förskolan skall förberedda barnen för skolan. Det finns en
            tydlig koppling mellan förskola och skola. Det gäller såväl sexåringsverksamheten
            som förberedelserna för de femåringar som skall börja grundskolan
            vid sex års ålder. Förskolan har en pedagogiskt förberedande uppgift
            som är nära knuten till grundskolepedagogiken. Det är en brist
            att inte förskolan behandlas i skolplanen. Det skulle vara en
            fördel om förskolepedagogiken fick en medveten formulering i form
            av t.ex. en kommunal förskoleplan, knuten till den kommunala skolplanen,
            där mål och medel för kommunens förskolor presenterades. Det skulle
            kunna gynna utvecklingen av förskolepedagogiken och gagna samarbetet
            mellan förskola och grundskola. Övergången från förskola till
            skola skulle underlättas och möjligheterna till individuell anpassning
            skulle öka.
          </note>
          <note>
            Herr talman! Miljöpartiet har i en motion föreslagit en sådan
            upptagning av förskolan i det svenska skolsystemet. I den motionen
            förslås också att fritidspedagogernas verksamhet skall integreras
            i skolans pedagogiska planering. Deras arbete utnyttjas ofta inte
            alls på ett målmedvetet sätt för att höja kvaliteten i undervisningen.
            Arbetet med barn med speciella behov, t.ex. barn med läs- och
            skrivsvårigheter, är ett exempel bland många på detta.
          </note>
          <note>
            Jag vill yrka bifall till reservation 9 mom. 34 som behandlar
            frågan om knytningen mellan förskola och skola och fritidspedagogernas
            ställning.
          </note>
          <note type="speaker">
            Anf. 26 INGER DAVIDSON (kds)
          </note>
          <note>
            Herr talman! Det tar tid för varje liten självcentrerad människounge
            att komma fram till övertygelsen att andra också måste finnas;
            t.ex. syskon, de som är duktigare och de som är svagare. Alltså
            inte bara dem som man tycker bäst om. Som vuxna har vi inte alltid
            hunnit utforma denna övertygelse, så att vi kan leva upp till
            den i ord och handling alla dagar och i alla sammanhang. Det är
            ju inte så lätt, fast vi så gärna skulle vilja. De flesta av oss
            förstår ju förr eller senare att om inte alla erkänner människovärdet
            hos alla andra, så är vi alla utrotningshotade.
          </note>
          <note>
            Dessa vackra ord har jag inte hittat på själv, utan det är författarinnan
            Gunnel Linde som har formulerat sig så. Hon är citerad i ett nyhetsbrev
            från Skolverket som jag fick i min hand härom dagen. Jag blev
            glad när jag fick det. Innehållet är nämligen delvis ett svar
            på en av mina reservationer till det betänkande vi behandlar i
            dag. Den handlar om etisk fostran i skolan eller, som det uttrycks
            i nyhetsbrevet, om värdegrunden i praktiken.
          </note>
          <note>
            För att målbeskrivningarna i läroplanen inte bara skall bli vackra
            ord är det viktigt att de värderingar som beskrivs också tillämpas
            i praktiken. Målet för det praktiska arbetet måste vara att man
            lever som man lär. Det handlar inte bara om att tala etik på vissa
            lektioner, utan hela förhållningssättet och handlingsmönstret
            måste förmedla läroplanens värdegrund. Det viktigaste är att varje
            individ på skolan, både vuxna och barn, möts med respekt och på
            det sättet också lär sig att respektera andra.
          </note>
          <note>
            I den kristdemokratiska reservationen skriver vi att
          </note>
          <note>
            Skolverket bör få i uppdrag att utarbeta riktlinjer för hur målbeskrivningarna
            angående etisk fostran skall få en praktsik tillämpning. Det arbete
            som nu har påbörjats genom att skolor inbjuds att medverka i ett
            utvecklingsarbete på det här området, ser jag som ett positivt
            första steg. Det kan följas upp med rapporter om goda exempel
            på hur värderingsfrågorna kan föras in i olika sammanhang i undervisningen.
            Detta kan sedan komma andra skolor till del.
          </note>
          <note>
            Vi kristdemokrater är övertygade om att klimatet i skolan blir
            varmare, mjukare och mer respektfullt om läroplanens inriktning
            på ett övergripande etiskt perspektiv med historisk förankring
            i vår kristna kulturarv tas på allvar i de enskilda skolorna.
          </note>
          <note>
            Den aktuella diskussionen om att förbjuda rasistiska symboler
            och andra attribut i skolan, liksom frågor som mobbning och främlingsfientlighet,
            kan också sättas in i sitt sammanhang när de kan relateras till
            värdegrunden som den naturliga utgångspunkten för hela skolarbetet.
            Det skall bli spännande att följa utvecklingen på detta område,
            vilket kommer att bli en av den svenska skolans viktigaste uppgifter
            under de närmaste åren.
          </note>
          <note>
            Jag yrkar bifall till reservation 2.
          </note>
          <note>
            Herr talman! Nästa fråga som jag vill ta upp hänger egentligen
            samman med den föregående. Den handlar om dyslexi, dvs. barn med
            grava läs- och skrivsvårigheter. Dessa barn måste precis som alla
            andra barn bemötas med respekt, som innebär att deras handikapp
            inte nonchaleras. Barn med läs- och skrivsvårigheter hamnar lätt
            i underläge i skolarbetet, om inte orsaken uppdagas tidigt. De
            får då stämpeln att de ingenting begriper, och självförtroendet
            rubbas på ett sätt som är väldigt svårt att återställa senare.
          </note>
          <note>
            För att kunna fånga upp dessa barn tidigt är det nödvändigt att
            fortbildningen av förskollärare och grundskollärare på detta område
            prioriteras både nationellt och lokalt. Metoderna finns efter
            flera års forskning.
          </note>
          <note>
            Gunnar Goude har ju här redogjort för detta ganska utförligt.
            Men metoderna har fortfarande inte nått ut till de enskilda lärarna
            i en omfattning som är tillfredsställande.
          </note>
          <note>
            Därför yrkar jag nu bifall till reservation 3.
          </note>
          <note>
            Om den mål- och resultatstyrning som nu införs på skolans område
            skall fungera, är det nödvändigt att tillsynen, uppföljningen
            och utvärderingen blir effektiv.
          </note>
          <note>
            När det gäller friskolorna är Skolverkets tillsyn omfattande,
            men det kan knappast sägas om den offentliga skolan ännu. Ett
            exempel: Under många år har vissa ämnesgrupper förlagts i block.
            Det är en illa dold hemlighet att vissa av ämnena i ett block
            behandlas mycket styvmoderligt i förhållande till de övriga ämnena.
            Det gäller t.ex. religionskunskap och naturkunskap, som ofta fått
            stryka på foten till förmån för geografi och historia. Att ämnen
            förläggs i block är positivt på det sättet att integreringen underlättas
            och därmed möjligheten för eleverna att uppleva sammanhang i undervisningen.
            Men att vissa ämnen inte får sin redan knappt tilltagna tid är
            oacceptabelt. Därför bör det snarast göras en särskild utvärdering
            av hur ämnen som är förlagda i block behandlas sinsemellan, så
            att målen kan uppnås i vart och ett av de ämnen som ingår i ett
            block.
          </note>
          <note>
            Herr talman! När det slutligen gäller lagstiftningen om fria
            skolmåltider, som flera redan har varit inne på, är inte heller
            vi kristdemokrater beredda att gå med på en lagstiftning på det
            området. Både föräldrar och kommunpolitiker är väl medvetna om
            hur viktiga skolmåltiderna är för att eleverna skall orka med
            skolarbetet och må bra över huvud taget. Därför prioriteras också
            fria skolmåltider när vissa områden skall undantas från nedskärningar.
            Det visar utvecklingen väldigt tydligt. Samtliga grundskolor och
            nästan alla gymnasieskolor - det finns bara ett par tre undantag
            - har fortfarande fria skolmåltider.
          </note>
          <note>
            När vi yrkar bifall till reservation 4 innebär det att vi vill
            lita på att föräldrarna och kommunpolitikerna tillsammans kommer
            att se till att eleverna även i fortsättningen får den mathållning
            som de behöver för att klara av sitt skolarbete.
          </note>
          <note type="speaker">
            Anf. 27 EVA JOHANSSON (s)
          </note>
          <note>
            Herr talman! I detta betänkande behandlas drygt
          </note>
          <note>
            80 motionsyrkanden från allmänna motionstiden. Jag tänker inte
            kommentera vart och ett av dem, utan koncentrerar mig nu på de
            punkter där vi i utskottet har haft skilda uppfattningar om vad
            riksdagen bör göra.
          </note>
          <note>
            Det är rätt vanligt att riksdagen avslår motioner, och det har
            vi gjort i hög grad också i detta betänkande. Men det är inte
            alltid därför att vi är oense med motionärerna i sak, utan därför
            att det som krävs i motionerna redan är under utförande eller
            att ansvaret ligger någon annanstans än här i riksdagen.
          </note>
          <note>
            Det gäller en lång rad motioner som hänger samman med den nya
            läroplanen för grundskolan och gymnasieskolan. Det är läroplaner
            som just har införts och vars hela verkningar vi ännu inte har
            sett. Skolverket har ett uppdrag att fortlöpande utvärdera verksamheten,
            och självfallet är vi alla intresserade av att så tidigt som möjligt
            få veta hur den nya läroplanen påverkar elevernas skolarbete.
          </note>
          <note>
            När vi beslutade om de nya läroplanerna strävade vi utbildningsutskottet
            efter att bli så eniga som möjligt. Det var angeläget, inte bara
            för att ge skolan tydliga mål utan också långsiktiga mål som håller
            över majoritetsskiften här i riksdagen. Om allt blev vi inte överens.
            Vi socialdemokrater hade en rad reservationer på viktiga områden.
            Men vi har avstått från att använda den nya majoriteten till att
            riva upp de nya läroplanerna. Vi gjorde tidigt klart att vi skulle
            agera på det sättet. Därför känns det litet underligt att nu behandla
            motioner från f.d. regeringspartier, vilka för fram precis samma
            kritik, oro och farhågor som vi gjorde men som nu talar för vår
            linje. Tänk om vi hade kunnat ändra på litet mer i läroplansförslaget
            för ett par år sedan, då skulle läroplanerna varit ännu bättre
            än nu. Då hade vi också sluppit en och annan reservation.
          </note>
          <note>
            Detta gäller t.ex. reservation nr 1 från Centern och kds om de
            praktisk-estetiska ämnena. Den uppföljning som partierna har reserverat
            sig för pågår alltså, och det behövs inget påpekande från oss
            här i riksdagen om den saken. Men samma klarsyn för ett par år
            sedan hade dessutom kunnat förhindra den utveckling som nu oroar
            både Centerpartiet och kds.
          </note>
          <note>
            Jag tycker nog att Inger Davidson i reservation 2
          </note>
          <note>
            slår in öppna dörrar, vilket hon ju också konstaterade här nyss.
            Den utveckling av skolans ansvar för de estetiska perspektiven
            i undervisningen som hon efterfrågar pågår, både i skolornas eget
            utvecklingsarbete och från Skolverkets sida, t.ex. genom det som
            Inger
          </note>
          <note>
            Davidson nämnde här och i en rad olika fortbildningsprojekt.
          </note>
          <note>
            I detta sammanhang vill jag också ta upp moderaternas reservation
            nr 5 om information om skolväsendets tillsyns- och uppföljnings-
            och utvärderingsarbete. Det som de begär har redan gjorts och
            kräver ingen ytterligare åtgärd här i riksdagen. Miljöpartiets
            och kds reservation nr 3 hör egentligen också dit, men den upplevs
            ändå som litet annorlunda. Den berör åtgärder för att stärka skolans
            möjligheter att hjälpa barn och unga med läs- och skrivsvårigheter.
            Vi är överens i sak, och det har vi manifesterat här i riksdagen
            vid ett flertal tillfällen. Men vi kan inte se att de påpekanden
            som reservanterna vill göra skulle föra denna fråga framåt. Mycket
            arbete är i gång, och departementet har också påbörjat en angelägen
            översyn av lärarutbildningen. Lärarutbildningarna har tillåtits
            att spreta rejält över landet, och vi vet inte i dag om de ger
            en tillräcklig grund för den svåra uppgift som speciallärare och
            andra har att hjälpa barn med läs- och skrivsvårigheter. Lika
            viktigt som det är med grundutbildning är att det finns adekvat
            fortbildning som bl.a.
          </note>
          <note>
            snabbt för ut forskningsrön i praktisk verklighet. Detta är,
            och det betonar utskottet, ett ansvar för kommunerna. Det är där
            de bäst känner till bristerna och det är där de prioriteringar
            måste göras som bäst leder till att läroplanens mål om likvärdighet
            uppnås. Jag vill understryka att vi på den punkten är helt överens
            med
          </note>
          <note>
            Gunnar Goude och Inger Davidson, som jag tycker hade bra inlägg
            i det avseendet.
          </note>
          <note>
            I reservation 4 avstyrker de fyra borgerliga partierna gemensamt
            den enda motion som vi inte ville avslå. Den handlar om skolmåltidsavgifter.
            Vi vet att detta diskuteras även för grundskolan i ett antal,
            låt vara, mycket hårt trängda kommuner. Sedan betänkandet skrevs
            har det dessutom förekommit tidningsuppgifter om att någon kommun
            har beslutat att införa just skolmåltidsavgifter.
          </note>
          <note>
            Skolmåltiderna är en frivillig verksamhet för kommunerna. Men
            de har kommit att bli en integrerad del av skoldagen, och de har
            på många ställen en mycket viktig pedagogisk roll. Att de dessutom
            är en förutsättning för att eleverna skall orka utföra det arbete
            som lärandet innebär är nog de flesta överens om.
          </note>
          <note>
            Jag tror också att de flesta förstår att också ganska låga terminsavgifter
            för maten för många familjer med flera barn skulle bli en alltför
            tung börda att bära, och de kan tvingas välja bort maten när alla
            räkningar skall betalas. Vi vill undvika att en sådan utveckling
            kommer till stånd. Vi föreslår nu att beredskapen höjs för att
            man skall kunna stifta en lag som tar in skolmåltiderna i det
            som skall erbjudas avgiftsfritt i skolan, om det skulle visa sig
            att det behövs.
          </note>
          <note>
            Vi är medvetna om att denna fråga döljer många svåra avvägningar
            gentemot kommunernas självstyrelse. Därför är det viktigt att
            kunna se över den i lugn och ro i stället för att kanske tvingas
            till ett hastverk, om det visar sig att allt fler kommuner vill
            slå in på avgiftslinjen.
          </note>
          <note>
            I Folkpartiets reservation 6 förespråkas kommunala skolinspektörer.
            Vi tycker inte att riksdagen har någon anledning att föreskriva
            hur kommunerna skall uppfylla sitt ansvar för tillsyn, uppföljning
            och utvärdering av skolan utan bara slå fast att de har detta
            ansvar.
          </note>
          <note>
            I reservation 7 begär Moderaterna och Folkpartiet att reglerna
            för läsårsindelning slopas. Det kan ligga något i detta med tanke
            på den avreglering som har skett och som i varje fall vi förespråkade.
            Det gjorde dock inte Moderaterna och Folkpartiet på den tiden.
          </note>
          <note>
            Men eftersom detta hänger ihop med reglerna för studiestöd anser
            vi att man inte bör ta itu med denna fråga nu, eftersom en utredning
            är tillsatt.
          </note>
          <note>
            I reservation 8 vill Moderaterna att staten skall erbjuda en
            kvalificerad ledarutbildning för skolans rektorer. Det finns i
            dag en sådan utbildning som tar sikte på de delar i rektorernas
            uppgifter som är styrda av beslut i riksdag och regering. Den
            utbildning som krävs för de kommunala åtaganden som rektorerna
            i allmänhet också har, tycker vi att kommunerna skall stå för.
          </note>
          <note>
            Slutligen vill jag också kommentera Miljöpartiets reservation
            9 om ansvaret för förskolan och fritidsverksamheten. Det är en
            viktig fråga. När vi beslutade om läroplanen för ett par år sedan
            krävde vi att den skulle utformas som ett gemensamt måldokument
            för skolan och förskolan. Det hade varit en mycket bra grund att
            stå på. Nu vet vi att mycket av denna verksamhet har börjat växa
            ute i kommunerna utan att vi har föreskrivit något om den härifrån.
            Det hade underlättat med ett gemensamt måldokument, men vi får
            glädjas åt att man inte har hindrats av frånvaron av ett sådant.
            Jag vill bara hänvisa till det som jag sade inledningsvis, nämligen
            att vi nu inte kan riva upp läroplanen och börja med ett nytt
            stort läroplansarbete i inledningen till genomförandet av den
            gamla.
          </note>
          <note>
            Utöver detta har utskottet också kommit med kloka förslag till
            riksdagen i många olika frågor - teckenspråk, mediakunskap, körkortsutbildning,
            vårdgymnasier och mycket annat som tas upp i betänkandet - men
            dessa tänker jag inte ta upp nu. Vi är överens om dessa frågor,
            och jag vill yrka bifall till hemställan i betänkandet och avslag
            på reservationerna.
          </note>
          <note>
            Anf. 28 INGER DAVIDSON (kds) replik
          </note>
          <note>
            Herr talman! Eva Johansson önskar att vi skulle ha ändrat på
            litet mer när vi skrev läroplanen. Hon menar att om vi hade visat
            litet mer oro då på dessa områden skulle vi inte ha behövt skriva
            några reservationer nu.
          </note>
          <note>
            Jag vet inte om Eva Johansson menar att vi skall vara bakbundna
            därför att vi har suttit med i en koalitionsregering där vi var
            ense om väldigt mycket men inte om allt. Detta var en fråga som
            vi inte var riktigt överens om. Vi stred även då för att en uppföljning
            och en utvärdering av ämnen i block skulle genomföras redan då,
            eftersom vi hade sett utvecklingen.
          </note>
          <note>
            Eva Johansson tog upp det estetiska perspektivet.
          </note>
          <note>
            Men det var inte riktigt detta som jag tog upp, utan det var
            det etiska perspektivet. Det är kanske inte så konstigt att jag
            vill att Skolverket skall göra en tydligare uppföljning av detta
            och göra beskrivningar för skolorna när det gäller hur detta kan
            gå till med tanke på det stenhårda motstånd som Socialdemokraterna
            gjorde när vi förhandlade om de skrivningar som så småningom kom
            in angående värdegrunden i läroplanen. Jag tycker därför att det
            är mycket motiverat med den reservation som vi har fogat till
            betänkandet om detta.
          </note>
          <note>
            Slutligen vill jag säga något om lagstiftningen när det gäller
            fria skolmåltider. I alla andra sammanhang hänvisar Eva Johansson
            till att det är kommunernas ansvar - dyslexi, tillsyn och uppföljning,
            osv. Vi anser att det skall vara kommunernas ansvar också att
            avgöra om skolmåltiderna skall vara fria. Jag tror också att debatten
            i sig om hur mycket dessa måltider kostar osv. är bra, eftersom
            det skapar en medvetenhet om att det faktiskt handlar om något
            som kostar pengar.
          </note>
          <note>
            Jag har ju varit lärare i många år och sett hur det kan gå till
            i matbespisningar, framför allt för några år sedan. Då behandlade
            man varken maten eller de som arbetade i skolköken med någon speciell
            respekt.
          </note>
          <note>
            Därför är själva debatten bra. Men vi överlåter åt kommunerna
            att avgöra hur de skall ha det.
          </note>
          <note>
            Anf. 29 EVA JOHANSSON (s) replik
          </note>
          <note>
            Herr talman! Inte skall Inger Davidson behöva vara bakbunden
            av de gamla besluten. Det är bara bra om hon ändrar sig till det
            bättre. Jag bara konstaterade att hon inte hade behövt gå omvägen
            runt den läroplan som förväntas gälla några år.
          </note>
          <note>
            Jag talade nog också om de etiska perspektiven i undervisningen.
            Innan jag tog upp dem nämnde jag de praktisk-estetiska ämnena.
            Men det är naturligtvis en stor skillnad mellan dessa.
          </note>
          <note>
            Det är viktigt att denna utveckling pågår. Så sent som i går
            deltog jag då Utbildningsnämnden i Kopparbergs län hade samlat
            all sin personal till en studiedag just om frågor om rasism och
            främlingsfientlighet och om hur man hanterar dessa frågor. Jag
            vet inte i vad mån jag kunde bidra i någon större utsträckning
            till att sprida ljus över församlingen, men jag vet i alla fall
            att det pågår ett mycket viktigt arbete på skolorna där uppe.
          </note>
          <note>
            De fria skolmåltiderna är i mycket hög grad kommunernas ansvar,
            och vi skall inte ta över detta ansvar. Men till skillnad från
            många andra frågor, t.ex.
          </note>
          <note>
            om barn med läs- och skrivsvårigheter, där det pågår ett viktigt
            utvecklingsarbete i rätt riktning, diskuteras nu skolmåltidsfrågan
            i den andra riktningen, nämligen att fler kommuner funderar på
            att införa skolmåltidsavgifter. Därför vill vi vara ute i tid
            för att stävja detta. Såvitt jag kan förstå vill inte heller Inger
            Davidson ha en utveckling som innebär att man inför skolmåltidsavgifter.
            Det kan kanske t.o.m. räcka med denna markering. Förhoppningsvis
            slipper man ta till en lagstiftning.
          </note>
          <note>
            Anf. 30 INGER DAVIDSON (kds) replik
          </note>
          <note>
            Herr talman! Det är bra att skolorna diskuterar främlingsfientlighet
            och rasism. Vi har även fått en debatt där Skolverket deltar,
            t.ex. när det gäller att förbjuda nazistiska symboler och andra
            attribut. Men det som är viktigt i detta sammanhang - detta har
            man ju diskuterat länge - är att man inte har kopplat det till
            skolans värdegrund och kopplat det till det självklara att alla
            människor har samma värde och att det är en helhetssyn på skolan.
            Det är därför som det är så viktigt att vi funderar mer på detta.
            Det är inga lätta frågor, och de flesta känner sig ganska handfallna
            och tafatta inför denna diskussion. Men vi måste sätta oss ned
            och föra den grundligt. Då är det viktigt att Skolverket driver
            på. Skolverket har också börjat med detta, vilket jag också uttryckte
            glädje över i mitt första inlägg. Jag kommer att följa denna utveckling
            mycket noga.
          </note>
          <note>
            Anf. 31 EVA JOHANSSON (s) replik
          </note>
          <note>
            Herr talman! Jag måste säga att jag har rakt motsatt upplevelse
            av svensk skola. Visst tar man denna fostrande uppgift på allvar,
            och visst förs det många viktiga samtal ute i skolorna mellan
            personalen men också mellan skolans personal, vuxna och eleverna
            just med skolans värdegrund i botten. Skolans värdegrund var inte
            något som togs med i den läroplan som håller på att införas nu,
            utan den har funnits där i stort sett orörd sedan lång tid tillbaka.
            Det var ju Inger
          </note>
          <note>
            Davidsons parti som hävdade att denna värdegrund skulle förändras,
            åtminstone uttrycken för den. Det uppfattades ute på många skolor
            som att den blev otydlig. Man blev orolig för vad man skulle göra.
          </note>
          <note>
            Jag kan lugna Inger Davidson med att även om inte allting är
            alldeles perfekt så pågår detta arbete.
          </note>
          <note>
            Det är en glädjande utveckling som vi skall notera här i riksdagen,
            och vi skall inte förneka att den pågår.
          </note>
          <note>
            Anf. 32 RUNE RYDÉN (m) replik
          </note>
          <note>
            Herr talman! Eva Johansson sade att detta betänkande behandlade
            80 motionsyrkanden, och att alla utom ett hade avstyrkts. Jag
            beklagar att man i så fall inte hade avstyrkt alla 80. Det hade
            varit betydligt bättre och konsekventare.
          </note>
          <note>
            Jag vill inleda med att säga att det har varit hovsamt och trevligt
            att lyssna till Eva Johansson i den här debatten. Hon har uttryckt
            sig på ett nyanserat sätt. Det finns kanske små nyansskillnader
            här. Men i allt väsentligt är vi efter de inledande besluten om
            läroplanen under den förra mandatperioden överens på väldigt många
            punkter, och det gläder mig.
          </note>
          <note>
            De reservationer som finns har ofta lämnats för att påverka i
            en viss riktning när man vill driva frågan vidare. På flera av
            dessa punkter har Eva Johansson i sitt inlägg givit mig rätt.
            Hon har sagt att det ligger en hel del i än den ena och än den
            andra reservationen.
          </note>
          <note>
            Egentligen är det bara på en punkt som vi påtagligt skiljer oss
            åt.
          </note>
          <note>
            Det gäller den reservation som behandlar skolmåltidsavgifterna.
            Det var där jag beklagade att utskottet inte avstyrkte motionen
            som föreslog att man skulle ha en beredskap för lagstiftning på
            detta område. I andra sammanhang i den här debatten har Eva
          </note>
          <note>
            Johansson klart och tydligt sagt att det är ett kommunalt ansvar
            och att det inte skall finnas någon reglering. Hur totalt sett
            maximalt ett tjugotal kommuner skall kunna utgöra ett hot har
            jag väldigt svårt att se.
          </note>
          <note>
            Det är mindre än 10 %. Varför inte låta dem försöka med detta?
          </note>
          <note>
            Jag uppfattar det kanske som att detta var ett sätt att lägga
            ett offer på regleringsaltaret för att hålla en viss opinion inom
            Socialdemokraterna tyst, men att det aldrig kommer att bli någon
            form av lagstiftning.
          </note>
          <note>
            Om det är så att Eva Johansson här och nu kan bekräfta det skall
            jag sitta tyst under resten av debatten och känna mig nöjd.
          </note>
          <note>
            Anf. 33 EVA JOHANSSON (s) replik
          </note>
          <note>
            Herr talman! Vi är i stort sett överens i många av sakfrågorna.
            Skillnaden för mig, Rune Rydén, är att jag nu är betydligt mycket
            tryggare när det gäller utvecklingen i skolan med en socialdemokratisk
            ledning i Utbildningsdepartementet och dessutom med socialdemokrater
            i ledningen för de allra flesta kommuner, där så många viktiga
            prioriteringsfrågor skall avgöras. Jag behöver därför inte uttrycka
            lika stor oro nu som jag behövde göra under den förra mandatperioden,
            när många saker gick åt fel håll.
          </note>
          <note>
            Den finns en allmän opinion bland många föräldrar och elever
            mot skolmåltidsavgifterna i de kommuner där detta diskuteras.
            Det är där som opinionen är starkast, inte bland de socialdemokratiska
            kommunpolitikerna. De är lika hårt klämda som andra politiker
            av att få budgeten att gå ihop och kan säkert också tänka sig
            att vilja pröva detta.
          </note>
          <note>
            Eftersom skolmåltiden är en så viktig del i skoldagen och en
            så viktig förutsättning för att de övriga resurser som vi spenderar
            skall få avsedd effekt -
          </note>
          <note>
            nämligen att ungarna också skall lära sig någonting i skolan
            och orka med sitt arbete - vill vi ha en sådan beredskap för en
            lagstiftning om det skulle behövas.
          </note>
          <note>
            Jag för min del skulle vara väldigt glad ifall den inte behövdes
            och de kommuner som nu resonerar om detta säger: Nej, det är inte
            vettigt. Vi får göra andra prioriteringar.
          </note>
          <note>
            Anf. 34 RUNE RYDÉN (m) replik
          </note>
          <note>
            Herr talman! Jag konstaterar att Eva Johansson tyvärr tog tillbaka
            en del av det hon sagt tidigare. Det verkar som att Eva Johansson
            och hennes partikamrater inte riktigt litar på de kommunala förtroendemännen.
          </note>
          <note>
            Jag har också svårt att se att det har varit särskilt stora diskussioner
            om införande av skolmåltidsavgifter ute i landet. Jag bor själv
            i en kommun där man av tradition har haft skolmåltidsavgifter
            i gymnasiet, och det har aldrig lett till några diskussioner.
            Det finns där en klar uppfattning över partigränserna att det
            är lämpligt. Det är också ett bra sätt att vänja eleverna vid
            att allting i livet inte är gratis. Det är också ett pedagogiskt
            moment i den utbildning som skall ges i samhället.
          </note>
          <note>
            I övrigt tycker jag, som Eva Johansson sade i sitt första inlägg,
            att det inte är så väldigt stora skillnader mellan våra uppfattningar
            i utskottets betänkande. Det är ett trevligt utslag av demokratin
            att vi har en växling vid makten. Att sedan Eva Johansson tycker
            att det är utomordentligt trevligt att det är hennes partikamrater
            som nu är vid makten hoppas jag inte kommer att förändra hennes
            uppfattning när motsatsen kommer att inträffa efter denna mandatperiod.
          </note>
          <note>
            Anf. 35 EVA JOHANSSON (s) replik
          </note>
          <note>
            Herr talman! Jag vill för säkerhets skull tala om att jag inte
            tänker föreslå att vi skall avskaffa de allmänna valen och den
            allmänna rösträtten.
          </note>
          <note>
            Anf. 36 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Herr talman! Jag skall fatta mig kort. Jag börjar med att yrka
            bifall till utskottets hemställan. Jag har inte avgett några reservationer,
            och jag delar i stort de åsikter som tidigare har framförts av
            Eva Johansson och skall inte upprepa dem. Jag vill ändå här passa
            på att uttrycka min glädje över utskottets positiva behandling
            av Vänsterpartiets motion Ub364 om förslag till lagändring för
            att förhindra att avgifter tas ut för skolmåltider på grundskolan
            och gymnasieskolan.
          </note>
          <note>
            Vi ser utbildning på grundnivå som en självklar rättighet som
            inte skall vara förenad med kostnader för eleverna. Ingen skall
            behöva avstå från gymnasieutbildning av ekonomiska skäl. Alla
            barn och ungdomar har rätt till likvärdig utbildning oberoende
            av deras föräldrars inkomst. Alla typer av avgifter i skolan är
            förmodligen ett av de säkraste sätten att öka segregationen.
          </note>
          <note>
            De urholkade statsbidragen har försatt många kommuner i ett mycket
            svårt ekonomiskt läge. Det har gjort att det blivit allt vanligare
            att diskussioner förs om att avgiftsbelägga skolmåltiderna. Det
            gäller då oftast gymnasieskolan. Denna utveckling är både oroande
            och diskutabel. Resultatet skulle bli ojämlikhet mellan invånare
            i skilda kommuner, vilket kan upplevas som mycket orättvist.
          </note>
          <note>
            Vi i Vänsterpartiet är medvetna om att det gäller att uppfylla
            kraven på likvärdighet i skolan och samtidigt värna om den kommunala
            självstyrelsen. Men i det här fallet väger idén om en likvärdig
            skola för alla tyngre än motiven bakom decentralisering. Det är
            en basal och grundläggande idé.
          </note>
          <note>
            Det är klart att inte heller vi tycker att det är något självändamål
            med en lagstiftning. Det är en nödvändighet för att värna om grundläggande
            värden, nämligen barns lika värde och barns likvärdiga möjligheter
            till utbildning. Om en del av kommunerna skulle handla i enlighet
            med de diskussioner som förts skulle detta drabba de ekonomiskt
            svaga grupperna ganska hårt, och särskilt dem med många barn.
          </note>
          <note>
            Jag har lyssnat på debatten. Jag blev litet förvånad över Marie
            Wiléns från Centerpartiet, Inger Davidsons och Rune Rydéns funderingar
            kring det kommunala självstyret. Jag tänker på den massiva misstro
            som jag har upplevt att samtliga dessa partier hyser mot kommunalpolitikernas
            förmåga att rättvist fördela befintliga resurser mellan kommunala
            skolor och fristående skolor. Det är för mig en motsägelsefullhet
            som jag inte riktigt förstår.
          </note>
          <note>
            Det är viktigt att barn får en fullvärdig kost under sina ofta
            mycket långa arbetsdagar. I gymnasieskolan befinner sig eleverna
            i skolan under åtskilliga timmar på dagen. Annars blir ofta följderna
            att de får svårigheter att koncentrera sig, och då minskar också
            deras förmåga till inlärning.
          </note>
          <note>
            Vänsterpartiet har i motioner också uppmärksammat den dramatiska
            ökningen av astma och allergisjukdomar. Det är vi inte ensamma
            om. Det beror mycket på den dåliga inomhusmiljön och, framför
            allt, bristfällig ventilation. Jag har gjort ett särskilt yttrande
            för att markera vikten av att riksdagen vidtar kraftfulla åtgärder
            så att någonting verkligen händer och så att utvecklingen kan
            vändas.
          </note>
          <note>
            Vi har också tagit upp skolhälsovårdens stora betydelse. Jag
            skulle vilja markera något som jag tycker är oerhört viktigt och
            som jag vill fästa utskottets och riksdagens uppmärksamhet på.
            Det gäller de nedskärningar av skolans elevvård - skolsköterskor,
            kuratorer och psykologer - som nu sker i våra kommuner och som
            i dagsläget har medfört att ärendena på de psykiatriska mottagningarna
            har ökat markant. Det är ärenden som tidigare har kunnat tas om
            hand av skolans elevvårdande personal. Det är barnen som drabbas
            hårt när man skär i den kommunala verksamheten. Barnens rop på
            hjälp syns bl.a. i den kraftiga ökningen av antalet samtal till
            BRIS, men också i de ökande köerna till BUP- och PBU-mottagningarna.
          </note>
          <note>
            Anf. 37 RUNE RYDÉN (m) replik
          </note>
          <note>
            Herr talman! Britt-Marie Danestig-Olofsson tog upp skolmåltidsavgifterna.
            Det är i och för sig kanske inte så förvånande. Det var en motion
            från hennes parti, och jag beklagar att man inte avslog den. Britt-
          </note>
          <note>
            Marie Danestig-Olofssons uppfattning att allt skall vara betalt
            från statligt håll i skolväsendet stämmer ganska väl överens med
            hennes ideologi. Jag tror inte att en debatt mellan oss kommer
            att utjämna eller överbrygga motsättningarna. Men jag tycker att
            Britt-
          </note>
          <note>
            Marie Danestig-Olofsson skulle gå ut i skolorna och se hur verksamheten
            fungerar. Det är som jag nämnde högst ett tjugotal kommuner som
            har infört eller överväger att införa skolmåltidsavgifter. Detta
            gäller alltså gymnasieskolor. Jag sade också att jag tycker att
            det finns ett visst pedagogiskt moment i att ta ut en avgift.
          </note>
          <note>
            Det som jag skulle vilja diskutera litet närmare är hennes försåtliga
            angrepp mot övriga partier. Hon sade att vi inte litar på den
            kommunala självstyrelsen när det gäller friskolorna. Det gör vi
            inte alltid. Det finns nämligen ideologiskt förblindade kommunalpolitiker
            som ibland vill klämma åt friskolorna. Det kan vi väl vara överens
            om, Britt-Marie Danestig-
          </note>
          <note>
            Olofsson. Dessa kommunalpolitiker är rädda för den konkurrens
            och stimulans som det innebär för det ordinarie skolväsendet att
            ha friskolor i kommunen.
          </note>
          <note>
            Jag skulle här i kammaren kunna citera vad en ledamot av utskottet,
            Bengt Silfverstrand, har sagt i det sammanhanget, men jag skall
            avstå från det eftersom han inte finns i kammaren. Men det vore
            frestande.
          </note>
          <note>
            Det är skälet, Britt-Marie Danestig-Olofsson, till varför vi
            har det förslag som vi har.
          </note>
          <note>
            Anf. 38 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Herr talman! Jag trodde att Rune Rydén observerade vad jag sade:
            Ett lagförslag är något som vi i sista hand vill ha. Det vore
            bättre om kommunerna själva agerade och tog bort avgifterna där
            de förekommer.
          </note>
          <note>
            Men det är bättre att stämma i bäcken än i ån. I det kärva ekonomiska
            läge som - jag tror Rune Rydén delar den bedömningen med mig -
            råder i många kommuner tycker vi att det här är en oerhört viktig
            fråga. Det gäller barns likvärdiga möjligheter till utbildning.
          </note>
          <note>
            Det var ju bra att Rune Rydén erkände att moderaterna ibland
            inte litar på kommunalpolitikerna. Det erkännandet har jag inte
            hört tidigare. I det sammanhanget vill jag säga att det visst
            kan finnas ideologiskt förblindade kommunalpolitiker. Men jag
            håller inte för helt osannolikt att det även finns ideologiskt
            förblindade riksdagspolitiker.
          </note>
          <note type="speaker">
            Anf. 39 INGER DAVIDSON (kds)
          </note>
          <note>
            Fru talman! Britt-Marie Danestig-Olofsson antydde att vi kristdemokrater
            bland andra partier inte litade på kommunalpolitikerna när det
            gäller fristående skolor och jämförde det med att vi nu litar
            på dem i fråga om skolmåltider.
          </note>
          <note>
            Det här är två helt olika saker. Jag försöker utgå ifrån verkligheten
            och den erfarenhet jag har när jag bedömer olika frågor. Vad gäller
            fristående skolor finns det en konkurrenssituation mellan offentliga
            skolor och fristående skolor som kan vara svår för vissa kommunalpolitiker
            att hantera. De fria skolmåltiderna är en prioriteringsfråga där
            man får väga olika nedskärningar mot varandra. Erfarenheten visar
            att det finns ett oerhört starkt motstånd mot att ta till avgifter
            på skolmåltiderna.
          </note>
          <note>
            Anf. 40 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Fru talman! Jag skulle vilja be Inger Davidson att förtydliga
            sig. Vad menar hon egentligen när hon säger att det råder en konkurrenssituation
            vad gäller de fristående skolorna? På vilket sätt har det samband
            med förslaget att man skall låta barnens behov vara avgörande
            vid resurstilldelningen?
          </note>
          <note>
            Jag skulle gärna vilja få de frågorna närmare utvecklade.
          </note>
          <note>
            Anf. 41 INGER DAVIDSON (kds) replik
          </note>
          <note>
            Fru talman! Jag vet att vi kommer att få föra en debatt om fristående
            skolor. Det har vi gjort ett antal gånger redan, och vi kommer
            att få göra det igen senare i vår.
          </note>
          <note>
            Kristdemokraterna har en annan inställning i den här frågan.
            Vi menar att det måste finnas en fastställd grundsumma för det
            statliga bidraget till de fristående skolorna om det skall bli
            konkurrens på lika villkor.
          </note>
          <note>
            Vi bygger också vårt ställningstagande på erfarenhet.
          </note>
          <note>
            Jag tror nog att Britt-Marie Danestig-Olofsson inser att det
            finns konkurrens. Om man har ett offentligt skolväsende och det
            kommer vad man uppfattar som uppstickare, som vill jobba på ett
            litet annorlunda sätt, kan det uppstå svårigheter när det gäller
            att bedöma om de behövs eller inte. Det är en konkurrenssituation,
            helt enkelt.
          </note>
          <note>
            Den situationen finns inte vad gäller fria skolmåltider. De flesta
            politiker är överens om att man bör sträva efter att ha fria skolmåltider
            så långt det någonsin går. Det är skillnaden.
          </note>
          <note>
            Anf. 42 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Fru talman! Jag måste säga att jag fortfarande inte förstår sambanden.
            Avgiftsbelagda skolmåltider drabbar faktiskt de barn som kommer
            från ekonomiskt resurssvaga hem. Särskilt de familjer som kanske
            har både tre, fyra och fem barn i skolåldern drabbas hårt.
          </note>
          <note>
            Det kan faktiskt göra att föräldrarnas valfrihet minskar.
          </note>
          <note>
            Vi får naturligtvis ta den här debatten senare. Jag ser fram
            emot att diskutera de fristående skolorna. Jag skall därför avstå
            från att kommentera dem nu.
          </note>
          <note>
            Anf. 43 MARIE WILÉN (c) replik
          </note>
          <note>
            Fru talman! Jag instämmer i Inger Davidsons replik. Jag vill
            också från Centerpartiets sida markera att det faktiskt inte går
            att jämföra skolmaten och friskolorna, som Britt-Marie Danestig-Olofsson
            gör.
          </note>
          <note>
            Jag tänker inte ge mig in i en friskoledebatt. Det finns inte
            några avgifter på skolmåltiderna i grundskolan och bara på ett
            litet fåtal gymnasieskolor. Det går inte att säga att barn på
            grundskolan har drabbats av avgiften eftersom den inte finns.
          </note>
          <note>
            Jag tror också att det finns en mycket stor enighet om att man
            inte skall ha avgifter på maten i skolan.
          </note>
          <note>
            Den här debatten kan jämföras med den om friskolorna, där det
            milt sagt inte har rått enighet. Jag tänker inte ge mig in i friskoledebatten
            nu. Men jag tycker att det är en skillnad mellan frågan om skolmåltiderna
            och den om friskolorna.
          </note>
          <note>
            Anf. 44 BRITT-MARIE DANESTIG-
          </note>
          <note>
            OLOFSSON (v) replik
          </note>
          <note>
            Fru talman! Om jag uppfattade Marie Wilén rätt sade hon att det
            inte förekommer några avgifter för skolmåltiderna. Men enligt
            de uppgifter jag har förekommer det avgifter. Det förs också en
            diskussion i många kommuner, vilket kan leda till en utvidgning.
          </note>
          <note>
            Det är en av orsakerna till att motionerna har skrivits.
          </note>
          <note>
            När det gäller den kommunala beslutanderätten och det kommunala
            självstyret är frågan - vi har diskuterat det och jag har sagt
            det till Rune Rydén -
          </note>
          <note>
            om riksdagen har förtroende för kommunalpolitikerna. Det är märkligt
            tycker jag att Centern i vissa fall hävdar decentraliseringsprincipen
            hårt. Det är ju ett av partiets tydliga argument. Men i ett sammanhang
            är den principen nu helt utspelad: Just när det gäller de fristående
            skolorna är den inte längre aktuell. Jag tycker fortfarande att
            det är motsägelsefullt.
          </note>
          <note>
            Anf. 45 MARIE WILÉN (c) replik
          </note>
          <note>
            Fru talman! Jag vill bara tala om vad jag sade. Jag sade att
            det inte finns några avgifter i grundskolan, men det finns i ett
            fåtal gymnasieskolor. Vi tycker att skolmaten skall vara avgiftsfri.
          </note>
          <note type="speaker">
            Anf. 46 STEN ANDERSSON (m)
          </note>
          <note>
            Fru talman! Jag skrev i fjol en motion, Ub301, som handlade om
            skåningars rätt att få information och utbildning i skolan om
            sin historia före år 1658.
          </note>
          <note>
            Det gäller förvisso även de andra landsdelar som inte alltid
            har tillhört Sverige. Även de skall erhålla samma historieundervisning.
          </note>
          <note>
            Svaret i betänkandet kan väl betraktas som att jag försöker slå
            in öppna dörrar. Man aktualiserar i praktiken ett ordstäv från
            Karl XI som säger att vad göras skall är redan gjort. Man säger
            att det jag för fram i min motion inte är korrekt. Utskottet betonar
            - och jag vill understryka att det är ett enigt utskott - att
            min motion inte är korrekt eftersom man i dag genomför den undervisning
            som jag efterlyser. Men, fru talman, jag vågar hävda att så inte
            är fallet.
          </note>
          <note>
            På min tid, på 50-talet i folkskolan, lärde man sig icke ett
            dugg om vad som hade hänt i Skåne före
          </note>
          <note>
            1658. Jag har kontrollerat med dem som har gått i skolan senare,
            och de säger att exakt samma sak gäller för närvarande. Jag måste
            uttrycka min förvåning över att utskottet kan skriva under ett
            tiotal rader i betänkandet som faktiskt inte överensstämmer med
            den verklighet som finns ute i våra skolor i dag.
          </note>
          <note>
            Fru talman! Vid högtidliga tillfällen brukar vi ofta prata om
            vikten av att känna sin historia och känna sina rötter. Det är
            inte så länge sedan som ledande svenska politiker kritiserade
            Sovjetunionen för att man där ville tvinga balterna att lära sig
            rysk historia.
          </note>
          <note>
            När det gäller den invandring vi har i Sverige i dag betonar
            vi också vikten av att invandrarna skall få undervisning i den
            kultur som finns i det land som de lämnat.
          </note>
          <note>
            Jag tycker att samma rättighet även borde gälla för skåningarna.
          </note>
          <note>
            Magnus Ladulås, Erik XIV, och med tanke på namnet på den kungens
            rådgivare skall man kanske vara tacksam att han inte var skånsk
            kung, Gustav
          </note>
          <note>
            Vasa och Gustav II Adolf var alltså inte skåningarnas kungar.
            Vi läser aldrig om de kungar som regerade i
          </note>
          <note>
            Skåne före 1658. Vi läser inte heller något om de illdåd som
            Karl X och Karl XI genomförde i Skåne de närmaste 30 åren efter
            1658, och det kan jag förstå.
          </note>
          <note>
            Kristian IV, jag tror att den danske kungen hade det ordningsnumret,
            blev ju mest känd för att han halshögg en del svenska adelsmän
            på ett torg inte så långt härifrån. Under min tid i skolan fick
            jag lära mig att han hade beteckningen Kristian tyrann, och det
            lär man ut fortfarande. I Skåne på 1520-talet kallade man honom
            för Kristian den gode.
          </note>
          <note>
            Nu vet jag att allting är relativt beroende på från vilken sida
            man ser saker och ting, men det visar ändå att det finns brister
            i den undervisning vi bedriver i dag i det här ämnet i den svenska
            skolan.
          </note>
          <note>
            Fru talman! För att undvika missförstånd vill jag också betona
            att jag anser att det är ytterst viktigt att vi lär våra skolbarn
            svensk historia. Jag är alltså ingen
          </note>
          <note>
            Skånefanatiker, och jag har inte något 08-komplex.
          </note>
          <note>
            Jag önskar inte heller bifall till motionen. Enligt vad som står
            i betänkandet skall det jag önskar redan gälla. Jag vet inte vem
            som är skyldig till att det inte gäller i praktiken.
          </note>
          <note>
            Jag hoppas bara att en ändring sker och att även skåningar, hallänningar,
            blekingar och jämtar får en möjlighet till det som man betonar
            är så viktigt för alla andra, nämligen att känna sin historia
            och sina rötter.
          </note>
          <note>
            Anf. 47 RUNE RYDÉN (m) replik
          </note>
          <note>
            Fru talman! Jag står bakom utskottets betänkande, men jag tycker
            ändå att det är ganska bra att Sten
          </note>
          <note>
            Andersson har väckt den här motionen. Det här är ingen ny fråga.
            Den har förekommit från tid till annan. Jag minns att när jag
            var ny i riksdagen motionerade jag tillsammans med några andra
            i samma ämne.
          </note>
          <note>
            Det finns en brist i de s.k. erövrade provinserna i söder vad
            gäller historieundervisningen om den tid som ligger före år 1658.
            I dagsläget har väldigt många lärare börjat ta hänsyn till detta.
            Man lär sig alltmer om den danska historien, men brister kvarstår.
            Om vi fortsätter att bedriva det lobbyarbete som motionerandet
            och annat innebär tror jag att effekterna kommer att bli påtagliga
            även ute i skolorna. Även lärarutbildningen i historia har ändrat
            sig i det här avseendet.
          </note>
          <note>
            Om Sten Andersson går ut i skolorna i Malmö och
          </note>
          <note>
            Lund i dag tror jag att han kommer att finna att historieundervisningen
            skiljer sig avsevärt från den som han själv upplevde på 50-talet.
            Jag tycker att det ligger en hel del i Sten Anderssons motion,
            men inte tillräckligt för att det skall föranleda en annan skrivning
            än den utskottet har föreslagit.
          </note>
          <note type="speaker">
            Anf. 48 LENNART FRIDÉN (m)
          </note>
          <note>
            Fru talman! Det är inte lätt för dem som sätter samman talarlistorna
            att veta vad man skall tala om.
          </note>
          <note>
            Det innebär att vi genom mig kommer att återvända till frågan
            om dyslexi.
          </note>
          <note>
            Dyslexi är inte bara en skolfråga, det är en livsfråga. Förra
            året kunde vi se hur det lämnades rapporter bl.a. från våra fängelser
            som pekar på att över hälften av de svenska internerna på de svenska
            fängelserna har läs- och skrivsvårigheter. Det bör ju föranleda
            vissa slutsatser.
          </note>
          <note>
            I höstas kom det ut en rapport i skriften Arbetsmarknad och arbetsliv,
            författad bl.a. av David Ingvar, där man tog upp problemet med
            dyslektikerna och arbetslösheten. Den slår ju extra hårt mot dem.
            Vi kan se att även några av höstens nummer av andra tidskrifter
            tar upp detta. Jag har här SEKO-magasinet och ett av höstens nummer
            av ABF:s Fönstret som tar upp detta. De pekar just på de oerhörda
            problem man får när man väl har lämnat skolan med dessa bristfälliga
            kunskaper i skriftlig kommunikation.
          </note>
          <note>
            Vad som dessutom ofta inte är känt är att dyslektiker har andra
            karaktäristika, nämligen att de har svårt för att hålla ordning.
            Ni kan ju tänka er den situation som man som dyslektiker drabbas
            av när man kommer till skolan och inte har så lätt för att lära
            sig läsa och skriva och dessutom har svårt för att hålla ordning.
            Ofta har dessa personer en särskilt högt utvecklad kreativitet.
            Den kan väldigt lätt leda snett om man upplever situationen i
            klassrummet som mindre meningsfull.
          </note>
          <note>
            Där har vi alltså redan de stenar som bygger på och skapar en
            person som får sociala problem. Dessutom drabbas de som ändå försöker
            att slå sig igenom en textmassa av trötthet. Jag har sett det
            på nära håll bland släktingar.
          </note>
          <note>
            Det är inte konstigt att lärare - jag är lärare själv så jag
            säger inte detta för att hacka på våra pedagoger
          </note>
          <note>
            - ser den här eleven som trött, slö, okoncentrerad, en elev som
            inte vill lära sig läsa och som hittar på en massa ofog. Man måste
            alltså känna till hela bilden för den här typen av människor.
          </note>
          <note>
            Det här leder till sociala problem, och de artiklar som jag pekade
            på visar också detta.
          </note>
          <note>
            Om vi dessutom vet att mellan 5 och 8 % har drabbats av dyslexi
            - det är den gamla klassiska siffran som vi har hört ett antal
            år - kan vi säga att det är ca 10 % av gossarna. Det är som vanligt
            vi karlar som tillhör det svagare könet även i det här sammanhanget.
            Det gör att man får en större koncentration av problem på pojksidan
            när det gäller både att lära sig läsa och de sociala bekymmer
            som följer.
          </note>
          <note>
            Utskottet hänvisar till pågående utredning m.m.
          </note>
          <note>
            Till den hänvisar även Carl Tham i ett frågesvar som jag fick
            av honom den 19 januari. Men det oroande med det svaret är att
            han i slutet av det bara drar den slutsatsen att om det kommer
            att finnas något behov kan man tillse att speciella utbildningsbehov
            får sina krav tillgodosedda - om. Det är inte fråga om om, utan
            det är fråga om att vidta åtgärder och det snarast.
          </note>
          <note>
            Upp till 10 000 elever lämnar grundskolan varje år utan tillfredsställande
            skriftlig kommunikationsförmåga. De flesta klarar sig ganska hyggligt
            ändå. Men alltför många gör det inte. Avvakta, säger utskottet
            och statsråden. Det är inte ett tillfredsställande svar.
          </note>
          <note>
            Hur länge skall man avvakta? Hur många tusental personer skall
            varje år gå ut med ett socialt handikapp, för det är vad det rör
            sig om. Det finns ju bot.
          </note>
          <note>
            Lärarutbildningen är den allra viktigaste.
          </note>
          <note>
            Då hänvisar både utskottet och statsråden till att det är kommunernas
            ansvar. Det är att göra det väldigt lätt för sig. Det är fråga
            om en bra lärarutbildning, ett nationellt ansvar och att så småningom
            kunna se till att de lärare som har behov av det får en vidareutbildning
            och fortbildning. Det kräver också att det finns en bra sådan
            utbildning i basen.
          </note>
          <note>
            Det är årskurs ett som är viktigast för diagnosens ställande,
            men hela vägen behövs det sedan en annorlunda pedagogik. Det är
            inte bara fråga om att ägna litet mer tid åt dyslektiker. Det
            är fråga om att ha en helt annan didaktisk metod, och den kan
            man inte lära sig i ett nafs.
          </note>
          <note>
            Samtidigt måste man vara medveten om de andra effekterna av dyslexin,
            som jag har pekat på.
          </note>
          <note>
            Jag lät i går en av mina söner fråga några av sina kamrater som
            går på Lärarhögskolan om dyslexiundervisningen på Lärarhögskolan.
            Man får av svaren klart för sig att detta framför allt är något
            för dem som så småningom skall bli speciallärare eller för dem
            som är särskilt intresserade. Men detta är någonting som måste
            meddelas alla inom undervisningssektorn.
          </note>
          <note>
            Fru talman! Som politisk realist, med tanke på hur ställningstagandet
            i utskottet ser ut, avstår jag från yrkande. Men likt senator
            Cato i Rom kommer jag att ständigt tjata i den här frågan. Han
            fick slutligen rätt.
          </note>
          <note>
            Kartago förstördes. Men jag tycker att det bör vara lättare att
            få rätt, att få någonting positivt uppbyggt, nämligen en god meningsfull
            lärarutbildning på det här området, som kan vara till fromma för
            de ca
          </note>
          <note>
            10 000 barn som varje år föds i Sverige med en svaghet i vissa
            sammanhang som vi kallar för dyslexi.
          </note>
          <note>
            Anf. 49 EVA JOHANSSON (s) replik
          </note>
          <note>
            Fru talman! Jag tycker att det är bra om Lennart
          </note>
          <note>
            Fridén är med och tjatar om detta och ständigt upprepar behovet
            av insatser för att stödja barn med läsoch skrivsvårigheter. Det
            har utskottet gjort vid ett flertal tillfällen. Jag tycker ändå
            att vi kan se en utveckling på det här området.
          </note>
          <note>
            Som Lennart Fridén också sade är lärarutbildningen av mycket
            stor vikt i det här sammanhanget. Det är bra att man på departementet
            och på Skolverket ser över lärarutbildningen, dess innehåll och
            även prioriteringen inom den.
          </note>
          <note>
            Vad det handlar om här tror jag är att vi skaffar oss kunskaper
            om dyslexi, om läs- och skrivsvårigheter, orsakerna till den och
            effekterna av den, om olika pedagogiska och andra metoder för
            att hjälpa och stödja de här barnen och naturligtvis om vikten
            av att tidigt få en diagnos. Jag tror att man till och med långt
            tidigare än när barnen kommer till skolan kan ställa den här diagnosen.
          </note>
          <note>
            Sedan är det naturligtvis också en resursfråga. Det handlar om
            hur mycket resurser vi kan avsätta. Men det är också en resursfördelningsfråga.
            Därför har vi alltid lagt mycket stor vikt vid och betonat skolans
            ansvar för att ge en likvärdig utbildning. Det är också därför
            som vi under de här åren mycket tappert har slagits emot alla
            typer av skolpengssystem som vill ge lika till alla, inte rättvist
            och likvärdigt.
          </note>
          <note>
            Det är alltså inte fråga om om vi skall ta tag i de här frågorna
            utan i väldigt hög grad om att vi skall göra det. Det är en utveckling
            som glädjande nog är på gång.
          </note>
          <note>
            Anf. 50 LENNART FRIDÉN (m) replik
          </note>
          <note>
            Fru talman! Jag skulle kunna vara elak och säga som Hamlet: Ord,
            ord, ord.
          </note>
          <note>
            Eva Johansson säger just att man i flera år från utskottets sida
            har talat om vikten av detta. Då tycker jag att utskottet lika
            gärna kunde ha sänt en klarare signal, så att någonting verkligen
            sker. Det kunde man ha gjort oavsett vilken regering man har haft.
            Jag vill inte göra en partipolitisk fråga av det här, för det
            är det inte. Det är inte dyslektikerna betjänta av.
          </note>
          <note>
            I t.ex. vårt grannland Finland vill jag minnas att det är fem
            professurer inrättade för dyslexi. I Sverige är det två professorer
            som arbetar med detta mer aktivt, varav en är emeritus. Det ger
            inget särskilt starkt intryck. Här behöver, som jag säger, göras
            väldigt mycket, och det är inte enbart en skolfråga.
          </note>
          <note>
            Det är i högsta grad en social fråga.
          </note>
          <note>
            När det gäller att fördela resurser kan man konstatera att det
            är bättre att satsa på en vettig och bra lärarutbildning än på
            att ha en efterhandsutbildning av dem som sitter på våra fångvårdsanstalter.
          </note>
          <note>
            Anf. 51 EVA JOHANSSON (s) replik
          </note>
          <note>
            Fru talman! Också i detta är vi naturligtvis överens. Visst är
            det många ord i den här kammaren. Det är ju vårt arbetsredskap.
            Vi skall avgöra frågor efter en diskussion. Någon annan metod
            för att avgöra frågorna är inte så alldeles lyckad att förespråka.
          </note>
          <note>
            Signalerna är skickade och signalerna har gått fram. Det arbete
            som nu pågår tyder på att det tas på allvar. Översynen av lärarutbildningen
            är ett exempel just på att signalerna har gått fram. Det är ett
            av resultaten.
          </note>
          <note>
            Jag vet också att det pågår ett utvecklingsarbete, inte bara
            i regeringskansliet och på Skolverket, utan framför allt ute i
            kommunerna.
          </note>
          <note>
            Men vad det i hög utsträckning handlar om är en resursfördelningsfråga,
            där man måste erkänna att barn har olika behov och att det också
            måste ta sig uttryck i att inte resurser fördelas lika till alla,
            utan just rättvist och efter vars och ens behov. Det är bara då,
            tror jag, som de här barnen kan få del av en likvärdig utbildning.
          </note>
          <note>
            Den metodutveckling och pedagogiska utveckling som Lennart Fridén
            efterfrågar är vi nog allihop överens om att vi vill ha. Där finns
            ingen skillnad.
          </note>
          <note>
            Anf. 52 LENNART FRIDÉN (m) replik
          </note>
          <note>
            Fru talman! Det är skönt att vi kan vara överens om det. Det
            är bara det att jag tycker att utskottet borde ha kunnat markera
            kraftfullare.
          </note>
          <note>
            Jag tog också upp detta problem i en skriftlig fråga till Ylva
            Johansson på sensommaren. Men när man bara hänvisar till att detta
            är kommunernas ansvar, och det skriver också utskottet nu - utskottet
            erinrar om att det är kommunerna som har ansvaret för att fortbilda
            sin personal - tycker jag att man gör det litet för lätt för sig.
            Många av våra små kommuner har varken insikten eller några möjligheter
            att göra något på det här området. Det är fråga om det nationella
            ansvar som skall tas för en bra lärarutbildning.
          </note>
          <note>
            Låt oss gemensamt arbeta för det. Sedan får vi se till att det
            kommer klarare signaler i form av tillkännagivanden från riksdagen
            i stället för bara ord.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            9 § Invandrarundervisningen
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU5
          </note>
          <note>
            Invandrarundervisningen
          </note>
          <note type="speaker">
            Anf. 53 BEATRICE ASK (m)
          </note>
          <note>
            Fru talman! I det betänkande som vi nu skall behandla har utbildningsutskottet
            hanterat en rad motioner som rör invandrarundervisningen. Det
            råder i stora drag enighet om att det är nödvändigt att pröva
            formerna för svenska för invandrare, svenska som främmande språk
            samt för hemspråk. Som framgår av betänkandet pågår en rad utredningar
            och ett arbete för att åstadkomma nyheter på detta område.
          </note>
          <note>
            Skälet till detta är uppenbart. Vi kan i dag tydligt se att invandrare
            har stora svårigheter i Sverige. Dessa svårigheter handlar framför
            allt om bristande kunskaper i svenska språket. Detta gäller vuxna
            och dessvärre också barn och ungdomar som gått i svensk skola
            under ganska många år och kanske t.o.m. är födda i
          </note>
          <note>
            Sverige.
          </note>
          <note>
            Att det är ytterligt svårt att lära ut svenska till dem som har
            kommit hit till Sverige som vuxna, ibland utan någon som helst
            studievana, tycker jag att man skall ha förståelse för. Jag har
            många gånger själv funderat över vad som skulle hända om jag skulle
            kastas i väg till Kina eller något annat land. Skulle jag efter
            ett par månader kunna skriva enkla små uppsatser och föra ett
            samtal på kinesiska? Jag har insett att detta inte är den allra
            enklaste uppgift. Jag tycker att man skall ha denna medvetenhet
            när man kritiserar sfi-undervisningen. Likväl är det naturligtvis
            nödvändigt att ständigt kritiskt granska effektiviteten i svenskundervisningen
            för invandrare.
          </note>
          <note>
            I motionen som handlar om mer intensiv svenskundervisning för
            invandrare tar man upp problemet med att vi i dag nästan helt
            saknar former för att erbjuda välutbildade invandrare - och de
            är ganska många - intensivkurser i svenska av den typ som svenskar
            som skall jobba utomlands sätts i. Det finns ett och annat frö
            till detta, men omfattningen är ganska liten.
          </note>
          <note>
            Naturligtvis kan den som har en längre akademisk utbildning och
            är van att studera följa en helt annan kurs än den som inte alls
            har denna bakgrund kan. Jag tycker att det är synd att inte detta
            har gjorts tidigare, men för närvarande är jag naturligtvis nöjd
            med att regeringen i november bad Skolverket att i samråd med
            Högskoleverket utreda frågan om ett utvecklingscentrum för svenskundervisning
            för invandrare.
          </note>
          <note>
            Jag är inte säker på att detta handlar om samma sak som det jag
            avser i min motion, men jag tycker att det skall bli spännande
            att se resultatet den 1 april i år.
          </note>
          <note>
            Även om det då kanske mer kommer att handla om metodutveckling
            och annat, tror jag att detta kommer att vara till nytta. Man
            får sedan arbeta vidare.
          </note>
          <note>
            Inom ramen för Invandrarpolitiska Kommitténs arbete sker nu också
            en generell översyn av svenskundervisningen för invandrare. Det
            är också bra, och jag tycker naturligtvis inte att man egentligen
            skall föregripa en sådan utredning. Vi Moderater har dock tillsammans
            med andra reserverat oss till förmån för en motion från Centerpartiet
            som handlar om att ta fram en utbildningscheck för sfi-undervisningen.
          </note>
          <note>
            Det finns många fördelar med ett sådant system.
          </note>
          <note>
            Framför allt innebär det en möjlighet att välja mellan olika
            utbildningsanordnare i en sund konkurrens. Det ger utvecklingskraft
            utöver det som vanliga och nödvändiga kvalitetskrav från myndigheterna
            kan åstadkomma. Jag tycker att det vore väldigt synd om ett sådant
            system inte skulle prövas, när vi nu är i färd med att seriöst
            reformera invandrarundervisningen. Vi
          </note>
          <note>
            Moderater tycker att man måste markera detta.
          </note>
          <note>
            Motsvarande idé finns, vilket också framgår av betänkandet, också
            för hemspråk. Vi Moderater anser att formerna även för en hemspråkscheck
            skall utredas. Det är förmodligen mest intressant när det gäller
            hemspråksundervisning utanför timplanebunden tid.
          </note>
          <note>
            Jag tycker dock att man öppet måste pröva möjligheterna att förnya
            hemspråksundervisningen generellt.
          </note>
          <note>
            Det finns goda exempel på hemspråksundervisning som bedrivs av
            invandrarföreningar och andra och som väl uppfyller de kvalitetskrav
            man måste ställa.
          </note>
          <note>
            Jag tror att även om hemspråksundervisningen är en het potatis
            som vi politiker tassar runt väldigt försiktigt många gånger,
            så finns det anledning att vara öppen för nya modeller. De resultat
            vi ser i dag är nämligen icke tillfyllest - det är bara att konstatera.
          </note>
          <note>
            Jag tycker också att det finns anledning att påminna om - för
            att undvika missförstånd i debatten - att hemspråksundervisningen
            enligt grundskoleförordningen och den nya läroplanen kan ske i
            en rad olika sammanhang. Den kan bedrivas i form av språkval,
            inom ramen för skolans val, som elevens val och även utanför timplanebunden
            tid. Man måste se detta batteri av olika varianter för att förstå
            varför man behöver pröva former med olika anordnare av undervisningen.
          </note>
          <note>
            Fru talman! Jag skall inte argumentera mer för dessa förslag,
            utan nöjer mig med att yrka bifall till reservation 1. Skälet
            till att jag inte yrkar bifall till båda reservationerna är att
            vi försöker bespara kammaren onödiga voteringar. Naturligtvis
            stödjer vi
          </note>
          <note>
            Moderater samtliga reservationer i betänkandet som vi har skrivit
            under.
          </note>
          <note type="speaker">
            Anf. 54 ANDREAS CARLGREN (c)
          </note>
          <note>
            Fru talman! Vi lever i ett mångkulturellt samhälle.
          </note>
          <note>
            Kanske kan man säga att vi svenskar vänjer oss vid att leva i
            ett mångkulturellt samhälle. Människor med olika bakgrund kommer
            hit och tillför nya inslag i vårt samhälle. Detta skapar många
            gånger nya osäkerheter, men också så oerhört många nya möjligheter.
          </note>
          <note>
            Inte minst mot bakgrund av det vi har sett och diskuterat, oroats
            för och många gånger känt sorg över under senare tid i samhället
            när det har gällt invandringen och hur stora svårigheter den har
            lett till, är det viktigt att också tala om möjligheterna. Det
            är också viktigt att tala om hur stora möjligheter det ligger
            i att vi välkomnar varandra, och att det välkomnandet grundar
            sig på att vi känner trygghet. Tryggheten är i sin tur oerhört
            beroende av att vi har språket som ett sätt att kommunicera med
            varandra på, och att vi genom språket kan skapa samhörighet.
          </note>
          <note>
            Det är därför helt avgörande att invandrarelever ges goda kunskaper
            i svenska. Det är självfallet en förutsättning för att de skall
            kunna följa den fortsatta undervisningen, men också för att de
            skall kunna komma vidare på arbetsmarknaden. Om man inte har verkligt
            goda kunskaper i svenska kan man inte heller tillgodogöra sig
            den övriga undervisningen tillräckligt bra, och då är det svårt
            att ta sig vidare till jobb och möjligheter på arbetsmarknaden.
          </note>
          <note>
            Tillgången till hemspråksundervisning är många gånger en förutsättning
            för att man skall kunna lära sig ett nytt språk - i det här fallet
            svenska. Det är viktigt att betona såväl betydelsen av kunskap
            i svenska som möjligheten till hemspråksundervisning.
          </note>
          <note>
            Centerpartiet har lagt fram ett förslag om att öka valfriheten
            för den enskilde genom införandet av en hemspråkscheck. Vår tanke
            är att man skall kunna lösa in denna check hos en godkänd utbildningsanordnare.
            Det kan självfallet vara skolan som organiserar och står för undervisningen,
            men det kan också vara studieförbund, invandrarorganisationer
            eller andra anordnare. Det är mycket viktigt att säkerställa uppfyllandet
            av kraven på kvalitet. Det förutsätter t.ex. att kraven på behöriga
            lärare måste uppfyllas för att en hemspråkscheck skall kunna lösas
            in. På detta sätt kan vi förena valfrihet och kvalitet.
          </note>
          <note>
            Vi i Centerpartiet menar att det finns anledning att se över
            formerna för när hemspråksundervisning skall starta. Med vår modell
            för en hemspråkscheck skulle invandrarbarn ha möjligheter att
            börja sin hemspråksundervisning tidigare än vid skolstarten. Vi
            tror att även detta skulle öka möjligheterna att tillgodogöra
            sig det egna språket, och så småningom också det svenska språket.
          </note>
          <note>
            Vi menar också att en av fördelarna med vårt förslag är att mindre
            språk, för vilka det inte går att uppfylla kravet på minst fem
            elever som i dag är en förutsättning för att hemspråksundervisning
            skall anordnas, ges ökade möjligheter till detta genom hemspråkschecken.
            Förslaget ökar alltså inte bara valfriheten utan gör det också
            lättare att få tillgång till hemspråksundervisning.
          </note>
          <note>
            Vi har nu tillsammans med företrädare för andra partier reserverat
            oss för att detta förslag skall utredas och prövas. Vi menar att
            det är mycket viktigt.
          </note>
          <note>
            Det andra som jag vill ta upp gäller svenska för invandrare.
            Vi vet att antalet avhopp är mycket högt.
          </note>
          <note>
            En av orsakerna till det är att undervisningen inte tillräckligt
            har anpassats till elevernas olika behov och förkunskaper. I en
            del fall har elever med alltför olika studiebakgrund fått arbeta
            tillsammans i gemensamma undervisningsgrupper.
          </note>
          <note>
            Också här vill vi pröva möjligheten att införa ett checksystem,
            på motsvarande sätt som vi har föreslagit när det gäller hemspråksundervisningen.
            Vi menar att de som har uppehållstillstånd självklart skall ha
            rätt till svenskundervisning. Vi vill dessutom ge invandraren
            större valfrihet när det gäller organiserandet och genomförandet
            av undervisningen. Också här vill vi att checken skall kunna lösas
            in hos en godkänd utbildningsanordnare när vissa kvalitetskrav
            är säkerställda, t.ex. krav på behöriga lärare.
          </note>
          <note>
            Vi menar att denna modell för undervisningen i svenska för invandrare
            skulle lösa flera av de problem som vi har i dag. Det skulle t.ex.
            göra det lättare att göra en nivågruppering. Man väljer då den
            nivå och den studietakt som passar de behov och de förkunskaper
            som man har. Det skulle göra det lättare att varva arbete och
            studier. Vidare skulle det bli lättare för invandrare med barn
            att förena barnomsorg med utbildning.
          </note>
          <note>
            Vi menar att det också för undvikande av problemen med avhopp
            är viktigt att ställa krav på motprestationer. Det har under senare
            tid förts en diskussion om att ställa krav på svenskkunskaper.
            Det är någonting som vi välkomnar och redan har tagit upp i en
            motion som utskottet har behandlat.
          </note>
          <note>
            Vi står från Centerpartiets sida bakom både reservation 1 och
            reservation 4 vid utskottsbetänkandet, men jag yrkar nu för att
            spara tid i kammarens arbete bifall endast till reservation 1.
          </note>
          <note type="speaker">
            Anf. 55 CONNY SANDHOLM (fp)
          </note>
          <note>
            Fru talman! Ett av problemen i invandrar- och flyktingpolitiken
            - såväl för samhället som för den enskilde - är svårigheterna
            och den långa tid som det tar att komma in i och bli en del av
            det svenska samhället. Grunden för att det skall gå är verkligen
            att man lär sig att tala svenska. För att råda bot på detta görs
            mycket stora insatser i kommunerna för att erbjuda svenskundervisning
            för invandrare.
          </note>
          <note>
            Jag tror mig veta att vi är överens över alla gränser om att
            snabbhet och effektivitet i undervisningen är angeläget. Ett bra
            sätt att underlätta inlärningen och därmed också snabba upp inlemmandet
            i samhället är att ha ett stort utbud av utbildning. Jag tänker
            då inte bara på antalet kurser utan snarare på kurser med olika
            utformning och metodik. Jag tycker att Centermotionen är värd
            att stödja, eftersom den öppnar sådana möjligheter.
          </note>
          <note>
            Precis som vi är invandrarna olika individer, och jag är säker
            på att de, om det finns olika kurser, också kan välja dem som
            passar dem bäst. Då blir även inlärningen bättre och snabbare.
            Det är ett förhållande som gäller för oss svenskar. Varför skulle
            det inte gälla för nysvenskarna? Kan vi också nyttja skattepengarna
            bättre och effektivare - och det gör vi, om vi får en bättre och
            effektivare utbildning - minskar kritiken mot systemet, och det
            tror jag är mycket angeläget.
          </note>
          <note>
            Problemet är ju inte att vi har något resursöverskott inom skolan
            utan att det där finns skriande behov. Det borde därför vara mer
            av systematiskt sökande och prövande av olika vägar och metoder.
            Det borde vara en regel, inte ett undantag, just i avsikt att
            få ut mer för skattepengarna. Tillåter vi oss inte att prova olika
            vägar och olika metoder, hur vet vi då vad som är bäst och effektivast?
            Bristen på resurser - som är uppenbar för alla - borde leda till
            en allt större öppenhet att ta till sig och seriöst pröva alla
            förslag.
          </note>
          <note>
            Det är mot den bakgrunden, fru talman, som jag är undrande och
            besviken över det stela för att inte säga rigida bemötande som
            detta förslag har fått. Det verkar som om man biter sig fast vid
            bordskanten och drar ned luvan över öronen i stället för att öppna
            sig och ta emot förslaget. Ett checksystem skulle för både sfi-undervisningen
            och hemspråksundervisningen ge såväl bättre valfrihet som bättre
            resultat.
          </note>
          <note>
            Jag undrar ibland om problemet är mera semantiskt än politiskt,
            om det är uttrycket "check" som som är motbjudande. Om så skulle
            vara fallet, tror jag att vi alla är villiga att ändra benämningen
            så att den passar bättre in.
          </note>
          <note>
            Det viktiga är ändå målet. Det är viktigare att få en mångfald
            i utbudet, att studieförbund, invandrarorganisationer och andra
            aktörer kan komma in och bredda utbudet. Då får vi bättre effektivitet,
            och den enskilde nye medborgaren får en chans att välja.
          </note>
          <note>
            Vi vill förbättra den kommunala hemspråksundervisningen också
            på ett annat sätt, nämligen genom att ge en möjlighet för hemspråkslärare
            att efter en tilläggsutbildning i sitt språk fungera också som
            lärare i B-språk i den ordinarie skolan. På det sättet kan man
            få ett bredare utbud av språkundervisning i den ordinarie skolan
            samtidigt som de här lärarna får en bättre tillvaro.
          </note>
          <note>
            Jag tror att detta är ett bra förslag. Vi har inte rönt större
            framgång med det, men vi får väl göra så som någon tidigare sade
            här i kammaren: komma åter och tjata med en viss iver och ihärdighet.
          </note>
          <note>
            Jag yrkar för tids vinnande bifall endast till reservation 1
            vid detta betänkande.
          </note>
          <note>
            Anf. 56 BRITT-MARIE DANESTIG-
          </note>
          <note>
            OLOFSSON (v)
          </note>
          <note>
            Fru talman! Det råder såvitt jag kan förstå en stor politisk
            samstämmighet om vikten av goda kunskaper i svenska språket för
            de invandrare som kommer hit.
          </note>
          <note>
            Det är en viktig förutsättning både för att de skall känna tillhörighet
            till det svenska samhället och för att de skall klara högre studier,
            och det är också avgörande för möjligheterna att få ett jobb.
          </note>
          <note>
            Vänsterpartiet har därför i en motion föreslagit att riktvärdestiden
            för svenskundervisningen förlängs med 100 timmar, från nuvarande
            525 timmar till 625
          </note>
          <note>
            timmar. Vi har gjort det därför att vi tror att det skulle öka
            förutsättningarna att uppnå ett gott undervisningsresultat.
          </note>
          <note>
            Vi är överens med utskottsmajoriteten om att det i första hand
            är det individuella behovet som skall vara avgörande, både för
            planeringen av undervisningen och för dennas omfattning. Men vår
            erfarenhet säger oss att kommunerna ibland tyvärr tolkar detta
            riktvärde som ett timtak, som inte kan eller får överskridas.
          </note>
          <note>
            Jag vill därför nu yrka bifall till reservation nr 2
          </note>
          <note>
            under mom. 5 angående svenskundervisningens omfattning.
          </note>
          <note type="speaker">
            Anf. 57 INGER DAVIDSON (kds)
          </note>
          <note>
            Fru talman! Det är inte utan anledning vi kallar det språk som
            vi är födda med för modersmål. Det finns en oerhört stark laddning
            i det ordet, som visar att språket hänger samman med hela vår
            person på ett väldigt intimt sätt. Hur bra man än lär sig ett
            andra eller ett tredje språk kommer det aldrig att bli en så integrerad
            del av ens person som modersmålet är. För våra invandrare är det
            därför nödvändigt både att få lära sig så bra svenska som möjligt
            och att få underhålla och utveckla sitt modersmål.
          </note>
          <note>
            Visserligen ingår i direktiven till Invandrarpolitiska kommittén
            att undersöka hur kunskaper i svenska språket påverkar invandrarnas
            förutsättningar i arbetslivet och delaktighet i samhället i övrigt,
            men att avslå alla nya idéer med hänvisning till att vi inte vet
            någonting innan den är färdig är ändå något överdrivet. Vi vet
            mycket väl att goda kunskaper i svenska är den viktigaste förutsättningen
            för att invandrarna skall kunna orientera sig i det svenska samhället,
            få ett arbete och utveckla sociala kontakter.
          </note>
          <note>
            Vi kristdemokrater anser att möjligheterna skulle förbättras
            om det infördes ett system med utbildningscheck för svenska för
            invandrare och en hemspråkscheck för hemspråksundervisning. Andreas
            Carlgren har nyss beskrivit hur systemet skulle kunna fungera,
            så jag tar inte upp det.
          </note>
          <note>
            När det gäller svenska för vuxna invandrare är fördelarna tydliga.
            Allmänna grundkunskaper och förkunskaper i språket kan bli utgångspunkt
            för bedömning av studietakten. Undervisningen kan inriktas på
            specialområden i första hand, som gör att en invandrare med goda
            yrkeskunskaper snabbare kan få ett jobb, så snart han har lärt
            sig svenska inom sitt område. Flexibiliteten med ett checksystem
            underlättar också för både mannen och kvinnan i en familj att
            delta i undervisningen, även om de t.ex. har problem med barnpassning.
          </note>
          <note>
            Hemspråkschecken måste sättas in i sitt sammanhang. Hemspråksundervisningen
            har av en del uppfattats som ett onödigt extrainslag i skolan.
            Därför är det viktigt att riksdag och regering slår fast den här
            undervisningens betydelse. Utöver den vikt det har för barnet
            att få kulturella rötter och möjlighet att kommunicera med sina
            föräldrar och andra minoritetsgrupper finns det den rent samhällsekonomiska
            aspekten. Sverige har nytta av många språkkunniga människor.
          </note>
          <note>
            Häromdagen såg jag att ett företag annonserade efter en person
            i en företagsledande ställning som skulle kunna svenska, engelska
            och serbokroatiska.
          </note>
          <note>
            Det var ett företag som skulle verka i Bosnien. Vem i
          </note>
          <note>
            Sverige kan uppfylla de kraven, utöver ungdomar som vuxit upp
            i Sverige och lärt sig alla tre språken?
          </note>
          <note>
            De flesta anser att språksatsningen i skolan är oerhört viktig
            när vi nu är medlemmar i EU och när internationella engagemang
            ökar alltmer. Det har också visat sig i undersökningar att en
            majoritet av ungdomarna kan tänka sig att arbeta utanför Sverige.
            Varför inte se hemspråksundervisningen som en del i de exportfrämjande
            åtgärderna? Det behövs också mer udda språkkunskaper inom t.ex.
            diplomati och biståndsarbete och dessutom inom många yrkesområden
            här hemma, från turist- och kulturliv till hemtjänst och äldreomsorg.
            Vi måste avdramatisera diskussionen om hemspråket. Det är helt
            enkelt vanlig språkundervisning, som dessutom råkar vara många
            elevers modersmål.
          </note>
          <note>
            Jag vet att man i den invandrarpolitiska kommittén diskuterar
            hur ämnet bättre skall kunna integreras i skolan. Ämnet måste
            få samma status som övriga ämnen. Därför skall hemspråksundervisningen
            normalt ingå i den vanliga skolans undervisning. Men de regler
            som finns ger en viss begränsning. Det finns språkgrupper som
            är så små att man inte kan samla tillräckligt stora grupper, men
            de språken är lika viktiga för de grupper som de berör, och kunskaperna
            kan vara lika viktiga för samhället.
          </note>
          <note>
            Som en kuriositet kan jag nämna att den japanske nobelpristagaren
            i litteratur Kenzaburo Oe översattes till svenska av en kvinna
            som fått hemspråksundervisning i Stockholm. Storleken på den undervisningsgrupp
            som hon tillhörde skulle inte ha accepterats i dag.
          </note>
          <note>
            Det är inte minst för de små språkgrupperna som en hemspråkscheck
            skulle ha betydelse. Föräldragrupper, invandrarföreningar och
            studieförbund kan ordna undervisning på olika sätt, alltifrån
            lördagsundervisning till exempelvis några veckors lägerskola med
            elever från hela landet.
          </note>
          <note>
            Vi kristdemokrater arbetar för olika åtgärder som skall stärka
            hemspråkets status i den vanliga skolan.
          </note>
          <note>
            Vi tycker t.ex. att man borde börja med att byta namn och kalla
            det för modersmålsundervisning. Men framför allt för att de små
            minoriteternas barn skall få chansen till undervisning vill vi
            också pröva ett system med hemspråkscheck.
          </note>
          <note>
            Jag yrkar bifall till reservation 1. I likhet med övriga avstår
            jag från att yrka bifall till reservation 4, men jag ställer mig
            också bakom den.
          </note>
          <note type="speaker">
            Anf. 58 NALIN BAKSI (s)
          </note>
          <note>
            Fru talman! Min dröm om ett mångkulturellt samhälle handlar om
            att människorna gemensamt har en grund att stå på, att demokratin
            och lagarna är gemensamma, att man har ett språk som är gemensamt
            för alla. Sedan får de gamla modersmålen komplettera respektive
            grupp. Om jag skall kunna umgås med en grek måste vi ha ett gemensamt
            språk, och det är svenska i Sverige. Det är nästan ett villkor
            för att få nya vänner att man har ett språk gemensamt.
          </note>
          <note>
            Språket kan vara en brygga mellan människor från olika kulturer,
            som ökar förståelsen och respekten mellan individerna. Men bristande
            språkkunskaper kan också vara en barriär, som döljer det viktiga,
            människan och hennes personliga egenskaper, karaktär, intressen,
            åsikter och bakgrund.
          </note>
          <note>
            Språkproblemen är även en del av den tilltagande rasismen och
            främlingsfientligheten. För den som inte kan svenska ökar utanförskapet
            och maktlösheten.
          </note>
          <note>
            Man måste ta språkproblemen på allvar.
          </note>
          <note>
            Därför är jag glad för att riksdagen våren 1994
          </note>
          <note>
            gjorde ett tillkännagivande till regeringen om behovet av ett
            särskilt utvecklingscentrum för undervisning i svenska för invandrare.
            Utskottet ansåg att det är angeläget att ett sådant centrum snarast
            inrättas vid någon eller några lärarhögskolor för att där samla,
            utveckla och förmedla kunskap och kompetens, metodik och pedagogiskt
            material i undervisningen i svenska för invandrare.
          </note>
          <note>
            Svenskundervisning för invandrare är för närvarande föremål för
            både utredning och utvärdering. I
          </note>
          <note>
            Invandrarpolitiska kommitténs uppdrag att se över den svenska
            invandrarpolitiken ingår att ägna särskilt intresse åt effekterna
            av undervisningen i svenska språket. Enligt direktiven är det
            en viktig uppgift att undersöka hur kunskaper i svenska språket
            påverkar invandrarnas förutsättningar i arbetslivet och delaktighet
            i samhället i övrigt.
          </note>
          <note>
            Jag skulle vilja kommentera det Andreas Carlgren tog upp om sfi-undervisningen
            och varför så många hoppar av den. Den erfarenhet jag har från
            skolan i
          </note>
          <note>
            Sverige, för 15 år sedan, är att undervisningen i sfi tyvärr
            var anpassad till en annan tid. I de böcker vi hade stod det att
            "fröken Olsson skall åka med husvagn till Holland" och "vart skulle
            fröken Olsson åka med husvagnen". Sverige har förändrats. De människor
            som kommer från Kurdistan, Somalia eller andra ställen, som har
            varit med om krig och annat, struntar fullständigt i vart fröken
            Olsson åker med husvagnen.
          </note>
          <note>
            Därför är det viktigt att lärarna hela tiden får fortbildning
            för att kunna anpassa sig till det nya samhället. Jag tror att
            det för de eleverna - förutom att det är viktigt att det är olika
            nivåer i olika grupper - är viktigt att undervisningsmaterialet
            anpassas till det nya samhället. Jag undrar ofta hur viktigt det
            skulle kännas att lära sig svenska om man t.ex. fick olika artiklar
            om just läget i världen och läget för flyktingar i Sverige. Det
            viktigaste för många är att man känner igen språket. Det är då
            man har intresse av att lära sig det språket. Jag tror alltså
            att fortbildning för lärarna är det viktigaste just när det gäller
            att lära invandrare svenska.
          </note>
          <note>
            Jag yrkar avslag på samtliga reservationer och bifall till utskottets
            hemställan.
          </note>
          <note>
            Anf. 59 ANDREAS CARLGREN (c) replik
          </note>
          <note>
            Fru talman! Nalin Baksi tar upp något som är viktigt, nämligen
            att undervisningen i svenska för invandrare måste vara mycket
            bättre anpassad till det nya samhället och alla de villkor som
            gäller för invandrare som kommer till Sverige i dag. Det är också
            viktigt att fortbildningen för de lärare som deltar i den här
            undervisningen blir bättre.
          </note>
          <note>
            Något som ytterligare skulle kunna göra det bättre vore att det
            fanns möjlighet att välja olika anordnare av utbildningen. Det
            kan många gånger vara ett sätt att få in nya metoder, att pröva
            andra vägar, att göra det som är nytt och som är annorlunda men
            bra. Därför tycker jag att det som Nalin Baksi säger är viktigt
            inte alls utesluter det förslag som vi har lagt fram om en check
            för sfi, svenskundervisningen för invandrare.
          </note>
          <note>
            Likadant är det med hemspråksundervisningen.
          </note>
          <note>
            Där är ju utskottets motiv för avslag ännu kortare och har ännu
            mindre innehåll. Jag hoppas det tyder på att man egentligen skulle
            kunna vara beredd att tänka över det här. Jag tror att det vore
            bra. Och som Conny
          </note>
          <note>
            Sandholm sade: Är det ordet som är problemet skall vi gärna tänka
            över ordet, och så hoppas jag att ni på den socialdemokratiska
            sidan tänker över förslaget.
          </note>
          <note type="speaker">
            Anf. 60 NALIN BAKSI (s)
          </note>
          <note>
            Fru talman! Först vill jag gärna säga att de lösningar som är
            lämpliga på ett ställe kanske inte alltid är lämpliga på ett annat.
            Jag tror att vi här i riksdagen skall vara försiktiga med att
            besluta om det ena eller det andra. Det kanske går att bedriva
            undervisning på ett visst sätt i Tensta, men det kanske skall
            vara helt annorlunda i Danderyd, just på grund av att förutsättningarna
            är olika.
          </note>
          <note>
            Jag vet också många kommuner där problemet inte är mängden hemspråk
            eller möjligheten till utbildningscheck. Problemet är i stället
            att hitta hemspråkslärare.
          </note>
          <note>
            Därför är jag mycket försiktig, och vill också att riksdagen
            skall vara mycket försiktig, när det gäller att bestämma sig för
            saker som är så olika på olika ställen.
          </note>
          <note>
            Anf. 61 ANDREAS CARLGREN (c) replik
          </note>
          <note>
            Fru talman! Jag håller med om att det verkligen finns fler problem
            att lösa än de som går att lösa med vad vi har kallat för ett
            checksystem. Men jag hoppas också att det Nalin Baksi säger om
            hur olika förutsättningarna är också kan vara ett skäl för Socialdemokraterna
            att fundera över det förslag vi har lagt fram. Jag tror nämligen
            att det är ett av de olika sätten att lösa det problemet.
          </note>
          <note type="speaker">
            Anf. 62 INGER DAVIDSON (kds)
          </note>
          <note>
            Fru talman! Jag håller också med Nalin Baksi om att pedagogiken
            är oerhört viktig och att lärarutbildningen är en viktig del när
            det gäller att utveckla ämnet svenska för invandrare. Men det
            har talats mycket om signaler de senaste dagarna. Det har handlat
            om vilka signaler vi som politiker sänder ut när det gäller främlingsfientlighet
            och rasism.
          </note>
          <note>
            Häromdagen sade Ingvar Carlsson att man nu skulle tvinga invandrare
            att lära sig svenska. Att sända ut det på det sättet är en signal.
            Jag undrar om Nalin
          </note>
          <note>
            Baksi anser att detta är en bättre signal att sända ut än den
            som vi talar för här, nämligen att öka möjligheterna för invandrare
            att lära sig svenska genom att skapa ett system som är så flexibelt
            som möjligt.
          </note>
          <note>
            Nalin Baksi sade att det ser olika ut på olika håll i landet
            och att det skulle vara en anledning till att inte införa det
            här systemet. Men det är ju precis därför vi vill att det skall
            prövas: därför att det ser så olika ut, därför att det finns så
            olika förutsättningar och därför att invandrarna själva har så
            olika förutsättningar.
          </note>
          <note type="speaker">
            Anf. 63 NALIN BAKSI (s)
          </note>
          <note>
            Fru talman! Jo, rätt signaler är viktigt. Under 80-
          </note>
          <note>
            talet var undervisningen väldigt dålig, såsom jag beskrev tidigare,
            och det var därför många invandrare som hoppade av. Det är också
            den bilden man har av den svenska undervisningen.
          </note>
          <note>
            Jag ställer mig bakom det Ingvar Carlsson säger, eftersom jag
            var med i just den kommitté som föreslog att det skulle vara en
            skyldighet att lära sig svenska. Detta vidhåller jag fortfarande.
            Som jag sade i mitt anförande går det inte att få ett jobb, och
            det går över huvud taget inte att komma in i det svenska samhället,
            om man inte kan det svenska språket väldigt bra.
          </note>
          <note>
            Jag tror att det krävs både att invandrare tar det ansvaret och
            känner den skyldigheten att lära sig svenska och att man erbjuder
            en bra utbildning. Det är vad det handlar om. Då tror jag inte
            att det skulle vara så många som hoppar av sfi-undervisningen.
          </note>
          <note type="speaker">
            Anf. 64 INGER DAVIDSON (kds)
          </note>
          <note>
            Fru talman! Jag håller självfallet med om att det skall vara
            en skyldighet att lära sig svenska, eftersom det är en förutsättning
            för att inlemmas i det svenska samhället. Men det är en sak att
            lägga det på invandrarna genom att säga: Nu har ni skyldighet,
            och en annan sak att säga: Nu skall vi öppna så många vägar som
            möjligt för er så att det fungerar, så att ni kan klara av det
            här på ett bra sätt, så snabbt som möjligt och med de olika förutsättningar
            ni har. Jag tycker att det är en viktig nyansskillnad som, som
            sagt, ger vissa viktiga signaler.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            10 § Utbildning i Sverige för utlandssvenska barn och ungdomar
          </note>
          <note>
            Föredrogs
          </note>
          <note>
            Utbildningsutskottets betänkande 1995/96:UbU6
          </note>
          <note>
            Utbildning i Sverige för utlandssvenska barn och ungdomar (prop.
            1995/96:89)
          </note>
          <note type="speaker">
            Anf. 65 ULF MELIN (m)
          </note>
          <note>
            Fru talman! Sveriges fortlöpande internationalisering, den ökade
            konkurrensen, EU-medlemskapet och behovet av att stärka Sveriges
            internationella konkurrenskraft gör att vi i vårt land kommer
            att ha ett ökat behov av internatundervisning för elever vars
            föräldrar under kortare eller längre perioder arbetar utomlands.
            Av samma skäl har Sverige behov av att kunna erbjuda undervisning
            i internatform åt ett växande antal ungdomar som av olika skäl
            behöver gå i denna skolform.
          </note>
          <note>
            För att dessa behov skall kunna motsvaras krävs att det finns
            riksinternatskolor som har bredd och kvalitet i sitt utbud. Det
            är också viktigt att skolan kan rekrytera elever som kommer från
            den kommun som skolan ligger i, och det är lika viktigt att elever
            från glesbygd eller elever som behöver ett miljöbyte har tillgång
            till dessa skolor.
          </note>
          <note>
            Med en bredd av elever som av olika skäl går på en riksinternatskola
            garanteras mångfald och öppenhet. Därför vill vi slå vakt om och
            utveckla riksinternatskolorna Gränna, Lundsberg och Sigtuna i
            stället för att avveckla dem, vilket nu regeringen indirekt föreslår.
          </note>
          <note>
            Det föreslås att utlandssvenska elever i princip skall kunna
            välja skola och skolform. Det är bra. Det har vi inga invändningar
            mot. Det är rimligt att en elev skall kunna välja en annan skola
            eller skolform.
          </note>
          <note>
            Det kan finnas släktingar, vänner m.m. som eleven kan vara inackorderad
            hos.
          </note>
          <note>
            Däremot delar vi inte majoritetens uppfattning att ökade valmöjligheter
            skulle innebära att färre väljer en riksinternatskola. Förutsättningen
            är förstås att staten inte stryper dessa skolor ekonomiskt.
          </note>
          <note>
            Vi anser att elever med föräldrar utomlands bör ha tillgång till
            det sociala stöd som riksinternatet ger om detta inte kan ordnas
            på annat sätt. Det är fel att tro att en offentlig skola eller
            en fristående skola där eleven har inackordering hos en familj
            kan ersätta en riksinternatskola när det gäller elevhem, fritid,
            omtanke och socialt nätverk - för inte menar väl Socialdemokraterna
            att eleverna skall driva vind för våg?
          </note>
          <note>
            På riksinternatskolorna finns elever som inte har möjlighet att
            åka hem under helgerna eller under en hel termin. Det är under
            dessa omständigheter viktigt att eleverna då inte bara får möjlighet
            till inackordering med tillsyn utan också har tillgång till väl
            inarbetade elevhem med kunnig personal, ett rikt utbud av fritidsaktiviteter
            m.m.
          </note>
          <note>
            Vi får heller inte glömma bort den betydelse det har att riksinternaten
            tar emot elever från närområdet.
          </note>
          <note>
            Detta utgör en förutsättning för att riksinternaten kan fungera
            som vanliga svenska skolor, vilket är grundtanken i att erbjuda
            utlandssvenska elever utbildning i
          </note>
          <note>
            Sverige.
          </note>
          <note>
            Det är vår uppfattning att riksinternatskolorna även i fortsättningen
            skall erhålla ett schablonbidrag för internatelever. Bidraget
            skall innehålla ersättning för utbildningskostnaderna och internatkostnaderna.
          </note>
          <note>
            Ersättningsnivåerna skall fastställas av regeringen utifrån en
            bedömning av behovet av riksinternatplatser generellt och kostnaderna
            för dessa vid respektive skola. De skall också, liksom i dag,
            även i framtiden ha en ställning som riksinternatskola.
          </note>
          <note>
            Lundsbergs skola har blivit styvmoderligt behandlad av den socialdemokratiska
            regeringen i så motto att den bara har fått bidrag till undervisningen
            och inte till elevhemsverksamheten. Vi anser att Lundsbergs skola
            skall ha samma villkor som de två andra riksinternatskolorna.
          </note>
          <note>
            Det föreslås att riksinternaten skall få bidrag för externateleverna
            enligt samma regler som skall gälla för fristående skolor. Mot
            bakgrund av de förslag som
          </note>
          <note>
            Friskoleutredningen har lagt fram, vilka nu remissbehandlas och
            skall bli proposition i vår, ställer detta ett antal frågor.
          </note>
          <note>
            Socialdemokraterna har ju inte gjort sig kända för att gilla
            fristående skolor, men här passar det helt plötsligt att "privatisera"
            riksinternaten, för att nu använda deras eget språkbruk. Men vilket
            regelsystem skall gälla? Det har ju funnits två utredningar -
            en som har sett över fristående skolor på grundskolenivå, men
            också en som sett över fristående skolor på gymnasienivå.
          </note>
          <note>
            När det gäller fristående skolor på grundskolenivå är förslaget
            att lägeskommunen efter förhandlingar skall bestämma vilka bidrag
            som skall lämnas. Denna kostnad skall sändande kommuner betala.
            Men när det gäller gymnasieskolan föreslår den utredningen att
            hemkommunen, dvs. den sändande kommunen, efter förhandling med
            friskolan skall avgöra vilket bidrag som skall lämnas.
          </note>
          <note>
            Här lägger man alltså i en proposition fram ett förslag, som
            majoriteten i utskottet ställer sig bakom och som gör att dessa
            skolor inte vet vilket regelsystem som skall gälla. Det är ganska
            fantastiskt, fru talman. Det vore bra om Torgny Danielsson kunde
            utveckla detta under sina minuter här i talarstolen.
          </note>
          <note>
            Dessa skolor kommer att bli utlämnade till kommunalt godtycke.
            Vad skall gälla om eleverna i lägeskommunen vill välja den skolan?
            Är det då kommunen som skall bestämma hur många elever som skall
            gå där eller skall elever och föräldrar ha ett inflytande? Det
            vore intressant att få veta det.
          </note>
          <note>
            Just av dessa skäl anser vi att staten, precis som i dag, skall
            fastställa och lämna bidragen per elev i grundskolan respektive
            gymnasieskolans olika program. Man kan undvika att externatelevernas
            hemkommuner får dubbelt statsbidrag, som det påstås i propositionen,
            genom att göra en avräkning gentemot den kommun som har elever
            i en riksinternatskola.
          </note>
          <note>
            Socialdemokraterna talar ofta och gärna om segregering när det
            gäller fristående skolor. Men om riksdagen fattar de beslut som
            föreslås i propositionen och i betänkandet får vi en rejäl segregering
            på de skolor som i dag är riksinternatskolor. Kvar kommer bara
            att bli utlandssvenska elever och elever vars föräldrar har en
            tjock plånbok.
          </note>
          <note>
            Det är vår uppfattning att ansvaret för utbildning för de utlandssvenska
            barnen är en nationell angelägenhet. Staten stöder de svenska
            utlandsskolorna, och skall göra det. Staten har också ett direkt
            ansvar för den svenska utbildningen i Europaskolorna. I det perspektivet
            är det också rimligt att staten även i framtiden tar ett ansvar
            för och har inflytande över riksinternatskolorna: Gränna, Sigtuna
            och Lundsberg.
          </note>
          <note>
            Jag skulle slutligen, fru talman, vilja ställa ett par frågor
            till Torgny Danielsson. Det är ju så att riksinternatskolorna
            skall få en övergångsperiod om fem år innan man tar bort benämningen
            riksinternatskolor.
          </note>
          <note>
            Under tiden skall man utreda detta, säger man. Vore det inte
            rimligt att man utredde riksinternatskolorna innan man lägger
            fram ett förslag till riksdagen?
          </note>
          <note>
            Den andra frågan gäller vilka konsekvenser detta kommer att leda
            till. Är det så att riksinternatskolorna kommer att få betydligt
            sämre ekonomiska resurser, eller kommer resurserna att vara desamma
            som i dag?
          </note>
          <note>
            Den tredje frågan är den jag nämnde tidigare: Vilka regler skall
            gälla för riksinternaten - eftersom de nu skall bli fristående
            skolor - när det gäller de elever som kommer från grundskolan
            respektive från gymnasieskolan?
          </note>
          <note>
            Den fjärde frågan gäller elever som behöver ett miljöombyte;
            eleverna kan ju gå på riksinternatskola av olika skäl. Vilka regler
            skall gälla för dem? Skall riksinternatskolan förhandla med respektive
            sändande kommun? Och vad händer då med den elev som behöver miljöombyte
            om kommunen säger nej? Vad blir svaret då?
          </note>
          <note>
            Det finns ett antal frågor som man inte har beaktat, vare sig
            i propositionen eller i betänkandet, och sådana frågor tycker
            jag att skolorna och föräldrar och elever har rätt att få svar
            på.
          </note>
          <note>
            Avslutningsvis, fru talman, yrkar jag bifall till reservation
            1.
          </note>
          <note type="speaker">
            Anf. 66 ANDREAS CARLGREN (c)
          </note>
          <note>
            Fru talman! Sverige är ju inne i en stor internationalisering.
            Fler och fler svenskar bor och arbetar utomlands, och de vill
            många gånger naturligtvis att barnen skall kunna få bra undervisning
            hemma i Sverige. Centerpartiet menar att detta självklart är ett
            nationellt ansvar i den meningen att det skall finnas goda möjligheter
            för utlandssvenskars barn att få bra undervisning i Sverige.
          </note>
          <note>
            I dag finns det tre riksinternatskolor. Det är Grännaskolan,
            Humanistiska läroverket i Sigtuna och
          </note>
          <note>
            Lundsbergs skola. Vid dessa skolor har man en unik erfarenhet
            när det gäller att ta emot ungdomar som är barn till svenskar
            som arbetar utomlands. Personalen har god kunskap om olika länders
            skolsystem och internationella skolors uppläggning, och det är
            självklart en fördel för de elever som går där och som kanske
            tid efter annan kommer att gå i skola också utomlands.
          </note>
          <note>
            Dessutom vet vi att riksinternaten spelar en viktig roll för
            miljöombyteselever här hemma i Sverige, elever som kanske en tid
            behöver gå i en annan skola, få byta ut den invanda hemmiljön
            för att komma bort från svåra problem. Många kommuner har velat
            använda den möjligheten. Det är viktigt att den finns också i
            fortsättningen.
          </note>
          <note>
            När vi har behandlat det här ärendet har vi fått redovisat från
            riksinternatskolorna att det där i flera fall finns långa köer
            och stor efterfrågan på platser. Behovet av undervisning för barnen
            till svenskar som bor utomlands och vars barn vill gå i skola
            i Sverige kommer att öka. Jag tror därför inte att riksinternaten
            kommer att räcka till. Vi kommer att behöva utveckla även andra
            möjligheter.
          </note>
          <note>
            Därför har vi från Centerpartiets sida tyckt att det är bra med
            ett system där statsbidraget följer eleven.
          </note>
          <note>
            Det leder också till ökad valfrihet, och vi tycker att det är
            bra.
          </note>
          <note>
            En liten kommentar till det Ulf Melin sade nyss:
          </note>
          <note>
            När den regering som bådas våra partier satt i lade fram olika
            förslag till valfriheter var det ju rutin för
          </note>
          <note>
            Socialdemokraterna att säga nej. När nu den socialdemokratiska
            regeringen lägger fram ett förslag med valfrihetsmöjligheter blir
            det rutin också för er att säga nej. Det tycker jag är litet synd.
          </note>
          <note>
            Däremot är vi från Centerpartiets sida mycket kritiska till att
            regeringen när den föreslår en bra princip är så dålig på att
            redovisa vilka konsekvenser den kommer att få och på att verkligen
            tänka igenom att konsekvenserna av det konkreta sättet att genomföra
            systemet blir bra.
          </note>
          <note>
            Det är ju inte rimligt att riksdagen fattar beslut om en förändring,
            om man inte kan säga vad den innebär.
          </note>
          <note>
            Vi har under behandlingen av det här ärendet försökt ställa frågor
            för att få reda på vilka ekonomiska konsekvenser beslutet faktiskt
            skulle kunna få. Vi har då förstått att man inte riktigt kan besvara
            sådana frågor.
          </note>
          <note>
            Det gör mig upprörd. Jag tycker att det är ett sätt att missköta
            en bra princip. Därför har vi från Centerpartiets sida sagt att
            vi tycker att riksdagen skall se till att ersättningen för utbildningskostnader
            och ersättningen för internatkostnader till de här skolorna skall
            vara desamma som tidigare.
          </note>
          <note>
            När det gäller Lundsbergs skola har vi redan tidigare intagit
            den ståndpunkten att samma villkor skall gälla för den skolan
            som för de övriga riksinternaten.
          </note>
          <note>
            Det tycker vi fortfarande, och vi har reserverat oss för det.
          </note>
          <note>
            Till sist: Regeringen föreslår att andra elever i
          </note>
          <note>
            Sverige som söker till de nuvarande riksinternaten skall få samma
            bidrag som fristående skolor. Även här tycker jag att regeringen
            lägger fram ett förslag där man inte kan redovisa konsekvenserna.
            Vi vet ju att reglerna för de fristående skolorna har utretts,
            vi vet att regeringen förbereder nya förslag, och vi vet t.o.m.
            att regeringen har satt upp detta på listan över kommande propositioner.
            Men varken vi i riksdagen eller regeringen kan veta vad de förslagen
            kommer att innebära. Ändå vill man att riksdagen nu skall besluta
            att det är de reglerna som skall gälla för riksinternaten.
          </note>
          <note>
            Det kan inte vara rimligt att införa sådana regelförändringar
            så att säga i mörker, så att man inte kan veta vad de skall betyda.
            Vi tycker att det här är för viktigt. Därför har vi menat att
            man skulle se till att riksdagen fick ta ställning till de här
            förslagen samtidigt. Det har majoriteten i utskottet tyvärr sagt
            nej till, och därför menar vi att i avvaktan på att de reglerna
            är klara, så att vi vet spelreglerna, måste regeringens förslag
            avvisas.
          </note>
          <note>
            Därför yrkar jag bifall till reservation 2.
          </note>
          <note>
            Anf. 67 ULF MELIN (m) replik
          </note>
          <note>
            Fru talman! Det vi moderater i regeringsställning sade ja till,
            säger vi nu nej till i opposition säger Andreas Carlgren, men
            det stämmer ju inte. I så fall lyssnade Andreas Carlgren dåligt
            på vad jag sade. Jag sade ju nämligen detta: Vi ställer upp på
            den principen att om utlandssvenska barn som skall studera i
          </note>
          <note>
            Sverige vill välja en annan skola eller skolform är det grönt,
            för att använda Centerns språkbruk. Det är grönt; man kan göra
            detta, och man kan då bo hos släkt, vänner etc. Vi behåller alltså
            den principen.
          </note>
          <note>
            Däremot är det en skillnad mellan oss och Centerpartiet och även
            de övriga partierna när det gäller detta förslag: Vi vill slå
            vakt om formen riksinternat.
          </note>
          <note>
            Vi anser att det är en nationell angelägenhet att riksinternaten
            finns av de skäl jag angav tidigare. Det är det här som Centerpartiet
            inte ställer upp på, även om
          </note>
          <note>
            Andreas Carlgren talade mycket väl om riksinternatens framtid.
            Skall Andreas Carlgren vara konsekvent utifrån sitt resonemang
            borde han också rösta ja till reservation 4, där vi säger att
            riksinternaten skall finnas i framtiden. Men Centern har valt
            att inte ställa upp på reservationen, och det beklagar jag.
          </note>
          <note>
            Anf. 68 ANDREAS CARLGREN (c) replik
          </note>
          <note>
            Fru talman! Vi behöver inte föra någon lång debatt om det här,
            Ulf Melin och jag. Vad jag menade med min lilla kommentar var
            att just systemet, dvs. att statsbidraget följer eleverna - också
            när det gäller riksinternaten - tycker jag borde vara en princip
            som
          </note>
          <note>
            Moderaterna ställer upp på.
          </note>
          <note>
            Vad jag menar är att regeringen har hittat ett dåligt sätt att
            följa den principen, och det har vi varit emot.
          </note>
          <note>
            Det var det jag menade med min anmärkning.
          </note>
          <note>
            Till sist vill jag, bara för att det inte skall vara något missförstånd
            om vad vi faktiskt menar, säga detta:
          </note>
          <note>
            Precis det som gäller för fristående skolor, som inte heller
            får statsbidrag i klumpsumma direkt till skolan utan en ersättning
            som följer eleven, tycker vi skall gälla också för de nuvarande
            riksinternaten. Det är en bra princip. Om jag inte vill ha en
            klumpsumma som går direkt till riksinternaten betyder väl inte
            det att de är dåliga, lika litet som Ulf Melin är emot fristående
            skolor även om han tycker att systemet också där skall vara att
            ersättningen följer eleven.
          </note>
          <note>
            Jag menar att Centerpartiet är konsekvent, och jag tycker att
            det är bra. Med min lilla anmärkning ifrågasatte jag bara om Moderaterna
            är riktigt konsekventa i det här fallet.
          </note>
          <note>
            Anf. 69 ULF MELIN (m) replik
          </note>
          <note>
            Fru talman! Vi kan naturligtvis diskutera klumpsummor eller inte,
            Andreas Carlgren och jag, men det avgörande är ändå att vi i vår
            reservation tillsammans med Folkpartiet och kristdemokraterna
            säger att utbildningsformen riksinternat skall vara kvar och är
            en nationell angelägenhet. Den delen säger ju faktiskt
          </note>
          <note>
            Centern och de andra partierna nej till. Riksinternaten kan mycket
            väl försvinna om de får njugga ekonomiska villkor.
          </note>
          <note>
            När det gäller fristående och offentliga skolor är det klart
            att vi naturligtvis skall slå vakt om dem. Men just för utlandssvenska
            barn, elever som behöver miljöombyte och elever från glesbygd
            är det vår uppfattning att det också krävs en tredje utbildningsform,
            nämligen riksinternaten. De fyller en oerhört viktig funktion.
            Därför måste vi också se till att de får rimliga ekonomiska villkor.
          </note>
          <note>
            Vad kommer att hända om de försvinner? Vem skall då ta ansvar
            för de utlandssvenska barnen i Sverige? Det undrar jag. Vem skall
            göra det i så fall, när staten frånsäger sig detta ansvar samtidigt
            som vi vet att vi kommer att ha ett ökat utbyte och en ökad internationalisering?
            Svenskar kommer att behöva kunna jobba utomlands under ett antal
            år, likväl som utländska medborgare skall kunna komma hit och
            arbeta i
          </note>
          <note>
            Sverige. Det är just därför som även den här typen av skolor
            kommer att finnas och behövas också i framtiden.
          </note>
          <note>
            Anf. 70 ANDREAS CARLGREN (c) replik
          </note>
          <note>
            Fru talman! Jag menar precis bara att principen att ersättningen
            följer eleven naturligtvis inte i sig är ett hot mot riksinternaten,
            lika litet som den är ett hot mot de fristående skolorna. Just
            därför har ju Ulf
          </note>
          <note>
            Melin och jag slagits för att fristående skolor skall ha ersättning
            på det viset. Vi tror ju inte att de skall dö ut då, utan tvärtom;
            vi tror att de skall leva av det. Riksinternaten är tillräckligt
            bra för att också locka tillräckligt många elever. Däremot är
            de njugga ekonomiska villkor som Ulf Melin talar om ett problem,
            men de beror ju på hur principen tillämpas i regeringsförslaget,
            och just det kritiserar jag också.
          </note>
          <note type="speaker">
            Anf. 71 CONNY SANDHOLM (fp)
          </note>
          <note>
            Fru talman! Innan jag gick upp här i talarstolen, och innan den
            här lilla skärmytslingen, satt jag och reflekterade över hur glädjande
            det var att det var en sådan bred samsyn i skolfrågorna bland
            de forna regeringskamraterna. Men trots de här krumsprången kan
            det finnas visst hopp. Jag tror inte att skillnaden är så stor.
          </note>
          <note>
            När det gäller propositionen och betänkandet om statsbidragen
            till utlandssvenska elevers utbildning finns mycket att säga,
            men jag skall begränsa mig till ett par punkter: riksinternatens
            finansiering och
          </note>
          <note>
            Lundsbergs skola.
          </note>
          <note>
            Vid en ytlig betraktelse kan man se det här som en marginell
            fråga och avfärda den med att skolorna verkar vara en gräddfil
            och borde kunna klara sig.
          </note>
          <note>
            Men om man försöker tränga in i frågan så upptäcker man att just
            dessa skolor är en väldigt viktig del av det svenska skolväsendet
            och att det inte alls går att göra som regeringen föreslagit:
            att efter en försökstid ändra deras villkor till villkor som liknar
            en vanlig friskolas.
          </note>
          <note>
            Mot detta, fru talman, kan jag anföra två skäl. Det ena är att
            jag anser att villkoren och framtiden för våra friskolor med nuvarande
            politik är bland de osäkraste jag sett på länge och kan sägas
            egentligen bygga till stor del på kommuners godtycke. Detta är
            en farlig väg, oaktat vad förespråkarna för Friskoleutredningens
            gemensamma förslag än försöker låta påskina.
          </note>
          <note>
            Det andra är att riksinternaten är - och det har sagts av tidigare
            talare - en nationell angelägenhet, och då skall den också behandlas
            som en sådan i stödhänseende.
          </note>
          <note>
            Också här finner jag två skäl. Det ena är att vi har en ökad
            internationalisering på alla områden. Ett ökande antal svenskar
            behöver arbeta i utlandet. Det andra skälet är att det finns även
            andra elever här i
          </note>
          <note>
            Sverige som behöver just denna skolform.
          </note>
          <note>
            Självklart skall de föräldrar som väljer att, eller måste, arbeta
            i utlandet då kunna känna trygghet i att det finns internat för
            barnen. Detta beror inte bara på medlemskapet i EU. Hela vårt
            samhälle går mot ökad internationalisering och samverkan där gränserna
            försvinner. Då måste vi värna dessa internat så att de blir kvar.
            De är väsentliga, både för barnen och för föräldrarna, men också
            för de företag som driver verksamhet i andra länder.
          </note>
          <note>
            Det andra skälet, nämligen att dessa internat också är ett alternativ
            för barn som behöver komma till en annan miljö, gör också att
            riksinternaten måste finnas kvar som alternativ. Genom en blandning
            mellan riksinternatbarnen och de andra barnen blir det som på
            en vanlig skola, och då är det en väldigt bra form.
          </note>
          <note>
            Sammantaget, fru talman, stärker alla de argument som har framförts
            tidigare och som jag själv har suttit och funderat på åsikten
            att dessa internats fortsatta existens bör garanteras. Det framgår
            tydligt av våra reservationer i betänkandet.
          </note>
          <note>
            Det faktum att internaten är ett viktigt alternativ får inte
            förhindra föräldrarna att välja också andra alternativ. Det primära
            är att riksinternaten skall ges möjlighet att vara kvar. De är
            en nationell angelägenhet.
          </note>
          <note>
            Till sist, fru talman, vill jag beröra Lundsbergs skola och dess
            möjligheter. Jag kan i likhet med övriga inte se något skäl till
            att just denna skola inte skall ha samma villkor som de andra
            två riksinternaten.
          </note>
          <note>
            Naturligtvis skall även denna skola erhålla bidrag till internatkostnader.
            Detta fel borde korrigeras omgående.
          </note>
          <note>
            För tids vinnande begränsar jag mig till ett bifall till reservationen
            1.
          </note>
          <note type="speaker">
            Anf. 72 INGER DAVIDSON (kds)
          </note>
          <note>
            Fru talman! Fler och fler svenskar av olika kategorier kommer
            någon gång under sitt liv att arbeta eller studera utomlands.
            Det tror jag att vi alla i denna kammare är överens om. Innan
            man definitivt bestämmer sig för att lämna landet för en period
            är det väldigt många beslut som man måste fatta. För familjer
            som har barn i skolåldern är det just barnens situation som upplevs
            som avgörande för om man skall våga eller vilja ta ett utlandsjobb,
            även om det i sig skulle ge väldigt bra villkor.
          </note>
          <note>
            Om det inte finns någon annan möjlighet än att lämna barnen eller
            ungdomarna hemma medan man själv lämnar landet kräver det att
            föräldrarna kan känna sig fullständigt trygga med att barnen tas
            om hand på bästa möjliga sätt. Det gäller både själva utbildningen
            och boendet och omhändertagandet.
          </note>
          <note>
            I dag har vi tre riksinternatskolor - i Sigtuna,
          </note>
          <note>
            Gränna och Lundsberg - som erbjuder både undervisning med speciell
            inriktning för utlandssvenska barn och dessutom ett internatboende
            med personal som har speciell erfarenhet av att arbeta med barn
            som tillfälligt måste leva åtskilda från sina föräldrar.
          </note>
          <note>
            Eftersom det har ansetts som en nationell angelägenhet att erbjuda
            utbildningsmöjligheter till utlandssvenska elever har skolorna
            drivits med statsbidrag.
          </note>
          <note>
            Nu vill regeringen avveckla dessa tre skolor under en femårsperiod.
            Tillvägagångssättet är mycket märkligt. Samtidigt som man lägger
            fast att avvecklingsperioden skall vara just fem år skall en utvärdering
            göras. Den skall belysa elevutvecklingen, hur eleverna väljer,
            den sociala och pedagogiska kvaliteten på skolgången, vilka faktorer
            som påverkar utlandssvenskarnas val av skolgång osv.
          </note>
          <note>
            Vad händer om utvärderingen visar att en majoritet av eleverna
            föredrar denna form av utbildning och boende och att föräldrarna
            anser att den är en förutsättning för deras möjligheter att arbeta
            utomlands?
          </note>
          <note>
            Riksdagen har ju vid det laget redan beslutat att skolorna skall
            avvecklas.
          </note>
          <note>
            Det märkliga är att utskottet utgår ifrån att många av de utlandssvenska
            eleverna även fortsättningsvis kommer att välja ett internatboende
            i nära anslutning till den skola där de går. Så står det i betänkandet.
          </note>
          <note>
            Regeringen skriver också i propositionen att flera av de utlandssvenska
            eleverna fortfarande kommer att välja internatboende, och att
            det är därför man vill ha en övergångsperiod. Jag får inte det
            att gå ihop. Är det bara just de internat som finns i dag som
            regeringen vill få bort, samtidigt som nya internat med stor möda
            skall byggas upp? Det måste ligga någon hund begraven här som
            jag inte förstår.
          </note>
          <note>
            Vilka tänker man sig skall vilja satsa på internatboende med
            alla de osäkra faktorer som byggs in i det system som man nu lägger
            fram förslag om? Med de instabila förutsättningar som råder för
            friskolor i allmänhet är det t.ex. mycket tveksamt om elever som
            är bosatta i Sverige och som behöver byta miljö, och därför går
            på ett riksinternat i dag, kommer att få möjlighet till det i
            framtiden. Kommunernas skyldighet innebär ju enligt förslaget
            att de skall ge bidrag till dessa elever på samma sätt som om
            eleven valt att gå i en fristående skola. Just nu vet vi över
            huvud taget inte vad det kommer att innebära i framtiden.
          </note>
          <note>
            Varför är det så bråttom med just detta beslut? Vid de flesta
            andra beslut utreder vi till ytterlighet innan förslagen läggs
            fram. Det vore bra att få litet klarare besked om hur regeringen
            ser på framtiden för de utlandssvenska eleverna och för den elevgrupp
            som av andra skäl valt att gå på en riksinternatskola i dag.
          </note>
          <note>
            Hur ser den ut?
          </note>
          <note>
            Det nya system som samtidigt införs vill jag ändå gärna säga
            någonting positivt om. Det innebär att utlandssvenska elever skall
            få ekonomiska förutsättningar att välja en skola var som helst
            i landet om de har sitt boende ordnat. Om eleven har möjlighet
            att bo hos en släkting, t.ex., kan det naturligtvis vara tryggt
            och bra för alla parter. Det innebär kanske dessutom att eleven
            slipper byta bostadsort.
          </note>
          <note>
            Den delen av reformen ställer vi kristdemokrater oss alltså bakom.
            Det vi vänder oss emot är att en av valmöjligheterna - just den
            som upplevs så positiv och trygg av alla elever och föräldrar
            - avvecklas utan att någon utvärdering gjorts innan.
          </note>
          <note>
            Jag yrkar bifall till reservation nr 1.
          </note>
          <note type="speaker">
            Anf. 73 TORGNY DANIELSSON (s)
          </note>
          <note>
            Fru talman! Betänkandet handlar om hur vi löser skolgången för
            våra barn och ungdomar som har föräldrar, varav minst en har svenskt
            medborgarskap, som stadigvarande vistas i utlandet. Dessa barn
            kallas för utlandssvenska elever och har rätt till utbildning
            i
          </note>
          <note>
            Sverige.
          </note>
          <note>
            Vi är alla överens om att staten bör stödja att dessa elever
            får bra kvalitet i utbildningen och att det samtidigt finns ett
            brett utbud som skapar möjligheter att på olika sätt finna anpassade
            lösningar på hur skolgången skall ordnas. Inte minst gäller det
            att kunna skapa en väl fungerande och trygg social situation för
            alla berörda. Det är en förutsättning för att nå ett bra resultat
            i undervisningen.
          </note>
          <note>
            Det förslag till förändring av statsbidragen som redovisas i
            betänkandet ger de utlandssvenska barnen, ungdomarna och deras
            föräldrar ökad valfrihet och ökade möjligheter att möta de olika
            behov som det kan innebära att familjen långa tider lever åtskild.
          </note>
          <note>
            Detta görs möjligt genom att det nya statsbidraget följer den
            enskilde eleven oavsett val av skolform och lämnas till den anordnare
            av utbildning som är aktuell för just den eleven.
          </note>
          <note>
            Eleven skall för sitt boende få ett inackorderingsbidrag i enlighet
            med de bestämmelser som gäller för studiestöd. Dessa regler gäller
            från det sjunde året i grundskolan till gymnasietidens utgång.
          </note>
          <note>
            På så sätt skapar vi ett system som stämmer överens med dagens
            övriga avreglerade skola.
          </note>
          <note>
            Det innebär t.ex. att barn som har sina föräldrar arbetande och
            boende i Bryssel, som ju är ett ganska vanligt exempel, i något
            fall kanske bor inackorderade hos en släkting och går i någon
            lokal skola. I ett annat fall är den bästa lösningen kanske att
            gå på riksinternaten, som med gedigen erfarenhet kan tillgodose
            behovet av såväl undervisning som boende och omvårdnad. För en
            äldre elev på gymnasiet är ett eget boende kanske det bästa alternativet.
            Ett barn med någon typ av funktionsnedsättning har andra behov,
            och för det finner man andra lösningar.
          </note>
          <note>
            Ett statsbidrag som följer den enskilde eleven ger ökade variationsmöjligheter.
            Dessutom ökar möjligheterna för utlandssvenska barn att gå i den
            allmänna grundskolan eller gymnasieskolan och därmed integreras
            bland vanliga svenska barn och ungdomar. De utlandssvenska barnen
            med erfarenhet från boende i andra länder har säkert mycket att
            tillföra innehållet i skolans vardag och kan stimulera såväl jämnåriga
            kamrater som vuxna.
          </note>
          <note>
            Även det omvända förhållandet gäller. Vad är bättre än en typisk
            svensk skola om man som svensk boende utomlands vill ge sitt barn
            en svensk identitet?
          </note>
          <note>
            En skola för alla, där barn från olika delar av det svenska samhället
            möts dagligen, borde väl kunna representera det svenska samhället
            av i dag.
          </note>
          <note>
            Fru talman! Vi lever i en värld som blir alltmer internationaliserad
            och där avstånden krymper och utbytet mellan olika länder och
            kontinenter ökar. Det innebär med all säkerhet att antalet svenskar
            som bor och arbetar utomlands ständigt ökar. Det torde inte minst
            den gemensamma arbetsmarknaden och medlemskapet i EU ge som effekt.
          </note>
          <note>
            Hur löser man då skolgången för sina barn?
          </note>
          <note>
            Enligt Skolverket gick förra året 1 254 elever i svenska utlandsskolor
            - drygt trettiotalet skolor rör det sig om, alltifrån London och
            Moskva i vår närhet till mera exotiska platser som S ão Paulo
            och
          </note>
          <note>
            Kashmir.
          </note>
          <note>
            Under samma år var det 323 barn och ungdomar från utlandssvenska
            hem som gick på något av våra tre riksinternat. Andra åter väljer
            utbildningar i olika internationella eller nationella skolor i
            det land där de bor.
          </note>
          <note>
            Familjernas planer för framtiden, hur länge man kommer att bo
            i respektive land och kultur samt relationerna till Sverige torde
            vara mest avgörande för hur man väljer att lösa frågan om utbildningen
            för sina barn.
          </note>
          <note>
            Riksinternaten kommer under en övergångstid av fem år att vara
            kvar som en särskild skolform. Samtidigt skall en utvärdering
            göras baserad bl.a. på hur utlandssvenskarna faktiskt väljer,
            utifrån den ökade möjlighet som det nya statsbidraget ger och
            även med avseende på den utveckling som sker vad gäller internationella
            skolor.
          </note>
          <note>
            Fru talman! Avslutningsvis yrkar jag bifall till hemställan i
            betänkandet samt avslag på de reservationer som fogats till betänkandet.
          </note>
          <note>
            Anf. 74 ULF MELIN (m) replik
          </note>
          <note>
            Fru talman! Torgny Danielsson inledde väldigt lovande och talade
            om hur det här med skolgången skall lösas. Han sade också att
            det gäller att skapa en trygg situation både för de utlandssvenska
            eleverna och för deras föräldrar. Sedan kom kullerbyttan, nämligen
            att riksinternaten skall avvecklas. Men då tar man bort det sociala
            nätverket. Möjligheten till fritid, tillsyn, omhändertagande osv.
            försvinner ju då.
          </note>
          <note>
            Man skall ge riksinternaten fem år. Men vad händer sedan, Torgny
            Danielsson? Hur löser Torgny
          </note>
          <note>
            Danielsson då det här med en trygg situation?
          </note>
          <note>
            Det finns ytterligare ett antal frågor som vi inte har fått något
            svar på. Innan beslut fattas bör en utredning göras av hur det
            skall se ut i framtiden. Men även här gör man tvärtom. När riksinternaten
            avvecklas skall man ju utreda deras framtid. Det är egentligen
            ganska märkligt.
          </note>
          <note>
            Vidare: Vilka ekonomiska konsekvenser får förslagen?
          </note>
          <note>
            Vilka regler skall gälla? Vad ni nu gör är ju att ni gör riksinternaten
            mera till fristående skolor. Är det skolan i den aktuella kommunen
            som skall avgöra vilka bidrag eller ersättningar som skolan skall
            ha för elever som kommer från den egna kommunen eller från andra
            kommuner? Eller skall skolan förhandla med de sändande kommunerna?
            Det är ganska viktigt att veta detta. Här läggs alltså ett förslag
            innan man vet det. Det är egentligen ganska fantastiskt.
          </note>
          <note>
            På samma sätt förhåller det sig när det gäller miljöombytet.
            Vilka regler skall gälla där? Det vore intressant att få svar
            på de här frågorna.
          </note>
          <note>
            Anf. 75 TORGNY DANIELSSON (s) replik
          </note>
          <note>
            Fru talman! Det är en intressant rollförändring som vi upplever
            i och med den oro som kamraterna på den borgerliga sidan i utskottet
            uttrycker inför framtiden. Vi går alltså ut med ett förslag om
            en avreglering, vilket borde falla Ulf Melin m.fl. i smaken.
          </note>
          <note>
            Men det kommer då en massa frågor om hur det skall bli. Vi säger
            att vi följer detta noga. Det handlar om det val som faktiskt
            föräldrar, elever och andra aktörer gör, även skolorna - alltså
            hur de kommer att agera för att tillmötesgå de behov som finns.
            Det handlar då bl.a. om att skapa en trygg social situation kring
            skolgången. För vissa barn gäller att de bor hos en nära släkting
            som fullt ut kan fungera som vårdnadshavare. Vidare kan någon
            typ av internatboende vara aktuellt.
          </note>
          <note>
            Inom ramen för reglerna för friskolor kan även andra friskolor
            bygga upp internat av olika anledningar. Vi har ju redan i dag
            t.ex. när det gäller riksidrottsgymnasierna olika skolor som väljer
            möjligheten att erbjuda även internatboende i samband med skolgången.
            Det är fullt möjligt inom ramen för det nya statsbidragssystem
            som vi sjösätter i och med detta betänkande.
          </note>
          <note>
            Anf. 76 ULF MELIN (m) replik
          </note>
          <note>
            Fru talman! Om den del som gäller rätten att välja skola är vi
            helt överens. Det har jag också sagt. Men ni missar en sak här.
            Ni jämställer ju inackordering med internatboende. Det är det
            som är den stora skillnaden.
          </note>
          <note>
            Det är bra om inackordering kan ordnas hos släkt och vänner.
            Också det är vi överens om. Men om den möjligheten inte finns
            är det viktigt med tillgången till ett internatboende för elever
            som kanske under en hel termin inte kan åka hem till sina föräldrar.
            Ni tar bort den möjligheten. På ganska lösa grunder kommer ni
            således att så att säga slå undan fötterna för riksinternaten.
          </note>
          <note>
            Torgny Danielsson säger att han vill skapa en typisk svensk skola
            och att det är bra för eleverna. Ja, men käre Torgny Danielsson,
            ett riksinternat är en typisk svensk skola! Staten har ju där
            sett till att elever från den kommun där skolan ligger och även
            elever från glesbygden eller elever som behöver miljöombyte kan
            gå i dessa skolor. Då skapar man en typisk svensk skola.
          </note>
          <note>
            Men vad Torgny Danielsson och de partier som är med på det här
            tåget skapar är faktiskt en skola där det i princip bara kommer
            att finnas utlandssvenska elever och elever vars föräldrar har
            tjocka plånböcker.
          </note>
          <note>
            Då är det icke längre en typisk svensk skola!
          </note>
          <note>
            Anf. 77 TORGNY DANIELSSON (s) replik
          </note>
          <note>
            Fru talman! Ulf Melin visar att han har dålig tilltro till vad
            de tre riksinternat som i dag finns kan göra i den nya situationen.
            Jag tror att riksinternaten i sig kan ha en mycket lovande framtid.
            Med all säkerhet kommer de att finnas kvar i någon form, så att
            olika behov kan tillgodoses t.ex. när det gäller utlandssvenskars
            behov. Som friskola har riksinternatet möjlighet att kanske skapa
            sig en internationell nisch eller att på annat sätt berika det
            svenska skolväsendet.
          </note>
          <note>
            Vi har ju varit överens om att antalet riksinternat i framtiden
            - i dag är det ju bara fråga om en exklusiv grupp om tre stycken
            - blir för litet med tanke på att den ökande internationaliseringen
            gör att allt fler kommer att efterfråga en viss typ av lösning
            för sina barns skolgång. Sedan är det marknaden som bestämmer.
          </note>
          <note>
            Vilka andra grupper är det som Ulf Melin och
          </note>
          <note>
            Moderaterna känner ett speciellt behov av att ge särskilda villkor
            och ersättningar, utan att det är konkurrens och utan att det
            här ingår i det som ni kallar för en avreglering?
          </note>
          <note>
            Anf. 78 ANDREAS CARLGREN (c) replik
          </note>
          <note>
            Fru talman! Det är bra att Torgny Danielsson säger att det är
            en ändrad stödform som regeringen föreslår, inte en avveckling
            av riksinternaten.
          </note>
          <note>
            Självklart tycker jag att riksinternaten kan leva vidare som
            skolform i ett system där statsbidraget följer eleven. Det är
            också en poäng i det som Torgny Danielsson kallar för en avreglering.
          </note>
          <note>
            Däremot måste det vara rimligt att kunna tala om på vilka villkor
            avregleringen sker. Om man går över till ett system där statsbidraget
            följer eleven måste man kunna tala om vilka ekonomiska konsekvenser
            det får. Jag undrar om Torgny Danielsson har möjlighet att ge
            ett svar om vad de regler som riksdagen nu skall fatta beslut
            om kommer att innebära. Om en riksinternatskola i framtiden tar
            emot lika många elever som den gör i dag, kommer den då att få
            mer eller mindre pengar? Såvitt jag förstår går det inte att svara
            på den frågan. Det tycker jag är orimligt.
          </note>
          <note>
            Det andra är att om en nuvarande riksinternatskola tar emot andra
            elever från andra kommuner på samma villkor som gäller för fristående
            skolor är ju detta en princip som man kan tillämpa. Men när man
            inte kan tala om vilka regler som kommer att gälla för de fristående
            skolorna och därmed för riksinternaten, då kan jag inte förstå
            hur man kan fatta beslut i dag. Eller kan Torgny Danielsson svara
            på frågan vilka regler som kommer att gälla från 1997? Jag har
            svårt att tro det, eftersom ingen annan vet det. Men då är det
            också svårt att besluta om regelförändringar när man inte vet
            vad de kommer att leda till.
          </note>
          <note>
            Anf. 79 TORGNY DANIELSSON (s) replik
          </note>
          <note>
            Fru talman! I och med det betänkande som vi behandlar här i dag
            får ju riksinternaten en övergångsperiod som på sätt och vis innebär
            en fredad situation där de garanteras statsbidrag för ett visst
            antal årsplatser. Det är ju mer än vad någon annan friskola har
            som utgångsläge för sin planering inför framtiden.
          </note>
          <note>
            Dessutom är vi ju skyldiga att ge riksinternaten ett besked om
            hur vi ser på dem. Nu har de fått det beskedet. De kommer att
            kunna fungera inom samma ram som gäller för de fristående skolorna.
          </note>
          <note>
            Det är viktigt att poängtera att utvärderingen inte sätter riksinternaten
            i centrum utan den gäller ju det nya statsbidraget och det behov
            som finns när det gäller att ta ansvar för de utlandssvenska barnens
            skolgång, att kvaliteten blir god och att det blir ett rikt utbud
            i Sverige.
          </note>
          <note>
            Anf. 80 ANDREAS CARLGREN (c) replik
          </note>
          <note>
            Fru talman! Mycket kort: Det är sant att det blir en övergångsperiod.
            Men Torgny Danielsson svarade inte på frågan om vilka förutsättningar
            som skall gälla för avregleringen efter den perioden. Jag tycker
            att regeringen borde ha presenterat detta. Det är därför som Centerpartiet
            inte håller med i den delen, även om vi instämmer i principen
            om att statsbidraget skall kunna följa eleven.
          </note>
          <note>
            Torgny Danielsson svarade inte heller på frågan om vilka villkor
            som skall gälla för de fristående skolorna. Han säger bara att
            det skall vara samma regler. Det är precis det som vi har konstaterat,
            att det är fel att införa regler när man inte kan säga vad de
            kommer att leda till. Det är därför som Centerpartiet har en annan
            uppfattning. Det hade varit möjligt att finna en bra form för
            en uppgörelse, men jag konstaterar att det inte har varit möjligt
            och att det också finns skäl för det. Men det är inte bra för
            riksinternaten.
          </note>
          <note>
            Anf. 81 TORGNY DANIELSSON (s) replik
          </note>
          <note>
            Fru talman! Helt kort: När det gäller framtiden kan ju ingen
            i detta samhälle garanteras ett besked om hur det kommer att se
            ut om fem år. Principen är väl ganska tydlig. Det handlar om att
            det inför varje placering, vare sig det gäller ett barn som skall
            placeras på grund av miljöbehov eller glesbygdsbehov eller om
            det rör sig om ett utlandssvenskt barn, sker någon typ av förhandling
            mellan en ansvarig och den mottagande skolan. I det här fallet
            är staten den ansvarige, i ett annat fall - t.ex. när det gäller
            ett miljöombyte - är det en annan kommun. Vi har ju ett marknadsanpassat
            sätt att hantera detta på.
          </note>
          <note>
            Jag tycker att det är märkligt att mina borgerliga kamrater i
            utskottet inte tycker att det är bra. Om det gäller semantiken
            och om vi hade kallat det för utbildningscheckar för utlandssvenska
            barn hade det kanske varit mer passande för mina borgerliga kamrater.
          </note>
          <note>
            Anf. 82 INGER DAVIDSON (kds) replik
          </note>
          <note>
            Fru talman! Torgny Danielsson säger att riksinternatskolorna
            inte skall avvecklas. Det står i betänkandet att den särskilda
            utbildningsformen riksinternatskola behålls under en övergångstid
            om längst fem år under vilken en utvärdering av det föreslagna
            systemet skall ske. Det vore intressant att höra hur Torgny
          </note>
          <note>
            Danielsson tänker sig att det kommer att se ut efter dessa fem
            år. Tror han att dessa tre internatskolor då finns kvar under
            ungefär samma villkor, att de blomstrar och att den trygga miljö
            som de i dag kan erbjuda finns kvar?
          </note>
          <note>
            Vi skall följa detta noga, säger Torgny Danielsson.
          </note>
          <note>
            Ja, problemet är att det går ganska snabbt att riva ner någonting
            men det tar väldigt lång tid att bygga upp något. Man måste ha
            en viss förståelse för de människor som skall driva en verksamhet,
            de som skall ansvara för lärarlöner, för personal som skall arbeta
            på elevhemmen osv. Att man har kunnat bygga upp denna stabila
            verksamhet beror ju på att man har garanterats ett visst antal
            årsplatser, vilket har utgjort en grund för verksamheten. Att
            man nu väldigt sent, kanske under terminen innan eller kanske
            t.o.m. under sommaren, får reda på vilka elever som kommer till
            just den skolan, tror jag kommer att innebära att internatsdelen
            kommer att avvecklas, därför att det blir för dyrbart för dessa
            skolor att tillhandahålla lokaler och personal för elever som
            sedan kanske inte anländer.
          </note>
          <note>
            Vad gör vi då? Om inte barn till utlandssvenskar har släktingar
            där de kan inackorderas faller hela systemet. Jag känner mig orolig
            för den utvecklingen, och jag undrar hur Torgny Danielsson ser
            på detta.
          </note>
          <note>
            Anf. 83 TORGNY DANIELSSON (s) replik
          </note>
          <note>
            Fru talman! Jag tror att riksinternaten kommer att vara kvar
            efter fem år. Det innebär inte att de kommer att finnas kvar som
            skolform, men jag har en större tilltro till den kompetens och
            de resurser som de tre riksinternaten förfogar över. De har ju
            möjligheter att göra sig intressanta som friskolor på olika sätt,
            kanske
          </note>
          <note>
            - som jag tidigare sade - genom att slå an någon typ av internationell
            nisch som lockar även andra elever, både utlandssvenska barn och
            utländska elever som inte har någon anknytning till Sverige men
            som är intresserade av vårt land.
          </note>
          <note>
            Jag tror att riksinternaten kommer att vara kvar men i en något
            förändrad form. Det finns här en möjlighet att hitta nya sätt
            att utveckla ett innehåll som kan vara berikande för det svenska
            skolväsendet.
          </note>
          <note>
            Anf. 84 INGER DAVIDSON (kds) replik
          </note>
          <note>
            Fru talman! Jag har stor tilltro till kompetensen hos dem som
            driver den här typen av verksamhet.
          </note>
          <note>
            Däremot är jag mer osäker beträffande de resurser som de nu kommer
            att få för att driva verksamheten med. Det fordras faktiskt en
            viss framförhållning när man har ansvar för att det hela skall
            gå runt ekonomiskt. Hur skall man kunna ha den framförhållningen
            när man inte i förväg vet hur många elever som man kommer att
            få? Detta är ju ett problem för vanliga friskolor, men de har
            ju inte något internatboende där hänsyn skall tas till att man
            skall ta hand om elever dygnet runt och även på helger och se
            till att de får en vettig fritidsverksamhet osv. Det är så mycket
            som är kopplat till just dessa skolor som man inte har vid andra
            friskolor. Även för vanliga friskolor är det ett problem att de
            så kort tid innan vet hur många elever de skall få, och för en
            internatskola blir ju detta helt omöjligt.
          </note>
          <note>
            Anf. 85 CONNY SANDHOLM (fp) replik
          </note>
          <note>
            Fru talman! Jag vill inte replikera på det som
          </note>
          <note>
            Torgny Danielsson sade utan på det som han inte sade och på avsaknaden
            av besked om riksinternatens framtid, vilken det från många partier
            finns en uttalad oro för.
          </note>
          <note>
            Torgny Danielsson sade att internaten är väldigt bra, att de
            har en god och lovande framtid. Men de skall leva under ekonomiska
            villkor som vi ännu inte vet någonting om. Man hänvisar till samma
            villkor som gäller för friskolorna, och det gör det hela ännu
            mer osäkert.
          </note>
          <note>
            Varför kan vi inte få ett besked? Dessa skolor och de företag,
            föräldrar och elever som nyttjar dem behöver ett sådant besked.
          </note>
          <note>
            Sedan försökte Torgny Danielsson säga att det var en semantisk
            fråga i stället för en politisk. Den här frågan, Torgny Danielsson,
            är i hög grad en politisk fråga och en viktig sådan.
          </note>
          <note>
            Anf. 86 TORGNY DANIELSSON (s) replik
          </note>
          <note>
            Herr talman! Jag konstaterar att också Conny
          </note>
          <note>
            Sandholm ställer sig bakom den misstro som Ulf
          </note>
          <note>
            Melin tidigare deklarerade när det gäller tilltro till avreglering.
            Då har jag samma fråga också till Conny
          </note>
          <note>
            Sandholm: Vad är det mera som Folkpartiet inte vill se avreglerat?
            Vad är det mera som ni inte vill ha konkurrensutsatt? Vilka andra
            grupper än elever vid riksinternaten vill Folkpartiet värna om
            och ge extra garanterade resurser?
          </note>
          <note>
            Det är inte vi här som avgör de frågor som Conny
          </note>
          <note>
            Sandholm ställer. Han är själv inne på den tråden.
          </note>
          <note>
            Detta avgörs ju faktiskt av de föräldrar, barn och ungdomar som
            har behovet. I dag ser vi en ökning av antalet svenskar som tidvis
            eller kontinuerligt bosätter sig utomlands. Vi måste se vilka
            möjligheter det finns att ordna en bra skolgång utomlands. Jag
            tror också att internationaliseringen leder till att man, när
            man ändå bor utomlands, mer och mer ger sina barn en internationellt
            präglad utbildning.
          </note>
          <note>
            Men detta är som sagt inte någonting för mig att avgöra, och
            det är det kanske inte för Conny Sandholm heller. Vi skall följa
            det som händer de närmaste åren noga.
          </note>
          <note>
            Anf. 87 CONNY SANDHOLM (fp) replik
          </note>
          <note>
            Herr talman! Visst har jag en tilltro till avregleringar. Men
            i det här fallet handlar det nog inte om detta, utan om att erbjuda
            ett utbud som behövs. Det handlar om en del av mångfalden i skolväsendet.
          </note>
          <note>
            Bristen på tilltro gäller nog mer den socialdemokratiska skolpolitiken
            än den gäller möjligheterna till avregleringar.
          </note>
          <note>
            Anf. 88 TORGNY DANIELSSON (s) replik
          </note>
          <note>
            Herr talman! Jag tycker att vi skall se till att vi får ett statsbidragssystem
            som ger ett ökat utbud. Jag är inte orolig. De utlandssvenska
            barnen och ungdomarna kommer även i framtiden att få en utbildning
            och ett boende med bra kvalitet.
          </note>
          <note type="speaker">
            Anf. 89 GÖTE JONSSON (m)
          </note>
          <note>
            Herr talman! Man kan fråga sig varför sådant som är bra skall
            avvecklas. Sedan skulle jag redan inledningsvis vilja ställa två
            frågor till Torgny Danielsson.
          </note>
          <note>
            Var i propositionen och i betänkandet finns den djupgående sociala
            analysen av förslagets effekter? Ni har fastnat i teknikaliteter,
            men ni brister i socialt ansvar när det gäller utlandseleverna
            och deras föräldrar. Var finns de sociala motiven och trygghetsmotiven
            i de handlingar som vi nu har att behandla? Det är väldigt tunt
            med detta.
          </note>
          <note>
            Om vi analyserar de utredningar och de remisser som har varit
            tidigare, visar det sig att det finns väldigt starka skäl för
            att behålla riksinternatet som skolform. De sociala aspekterna
            och trygghetsaspekterna utelämnas i princip av den socialdemokratiska
            regeringen och av riksdagsmajoriteten.
          </note>
          <note>
            Vi talar om de allt fler utlandssvenskarna. Men regeringens handlande
            ger inte utlandssvenskarna förutsättningar att ge sina barn en
            god undervisning och en god utbildning.
          </note>
          <note>
            Jag skulle vilja sammanfatta riksinternatens ambition på tre
            sätt: För det första gäller det en god utbildning. För det andra
            gäller det social omtanke. För det tredje gäller det trygghet
            för föräldrarna. Alla tre punkter är precis lika viktiga.
          </note>
          <note>
            Jag har mest kunskap om Grännaskolan. Intresset från utlandssvenskar
            och från elever i Sverige, inte minst miljöelever, att gå på Grännaskolan
            har ökat.
          </note>
          <note>
            Utifrån detta intresse, och utifrån en framtidstro, har man på
            Grännaskolan gjort viktiga investeringar i lokaler, teknik och
            miljö. Man har tagit ett socialt ansvar och ett ansvar när det
            gäller fritid och liknande saker. Inte minst har man sett till
            att man har en god lärarkompetens så att man kan förmedla kunskaper.
          </note>
          <note>
            Hur skall Grännaskolan kunna planera för framtiden med tanke
            på den osäkerhet man nu står inför? Hur skall man kunna planera,
            Torgny Danielsson?
          </note>
          <note>
            När ni från socialdemokratisk sida talar om valfrihet och marknad,
            så diskuterar ni på ett mycket märkligt sätt. Ni säger att riksinternaten
            har goda möjligheter att klara sig i framtiden. Men egentligen
            vet vi inte ett dugg om sådana viktiga komponenter som de ekonomiska
            förutsättningarna för riksinternatens framtid.
          </note>
          <note>
            Ni säger att ni skall utvärdera någonting som samtidigt skall
            avvecklas. Hur skall det gå till? Hur skall en utlandssvensk förälder
            om två år våga placera sin elev på riksinternatet i Gränna eller
            i Lundsberg eller på
          </note>
          <note>
            Sigtunastiftelsen när man inte vet vad som händer om fem år eller
            vad denna utvärdering över huvud taget ger? Ni visar en utomordentlig
            brist på socialt ansvar för, och omtanke om, de elever det här
            handlar om.
          </note>
          <note>
            Det sociala ansvaret gäller hela miljön. Det gäller personalens
            kunnande. Det gäller fritiden. Det är fråga om ett samspel för
            eleverna. Internatskolemiljön skall ersätta familjetryggheten
            under den tid av året då eleverna finns på internatet. Detta bryr
            ni er inte om att diskutera. Ni bortser från den faktorn.
          </note>
          <note>
            Detta innebär givetvis att det blir svårare för många som gärna
            skulle vilja välja ett utlandsarbete eller ett utlandsuppdrag
            att göra detta. Man måste ju ta hänsyn till sina barn. Detta blir
            svårare om man vet att den trygghetsfaktor som riksinternaten
            har utgjort inte längre finns inom ramen för den svenska skolformen.
          </note>
          <note>
            Detta är väldigt märkligt i ett sammanhang där vi talar mycket
            om internationalisering.
          </note>
          <note>
            Det är också viktigt med integration. De tre viktiga baserna
            när det gäller rekryteringen till riksinternaten är ju de internationella
            eleverna, alltså barn till utlandssvenskar, de på orten boende
            eleverna och miljöeleverna. Det har visat sig att integrationen
            fungerar utomordentligt väl. De på orten boende eleverna klarar
            sig i och för sig i sin egen skola. Men det är miljöeleverna och
            de utlandssvenska eleverna som förlorar på det beslut som majoriteten
            nu föreslår.
          </note>
          <note>
            Detta visar återigen på ett bristande socialt ansvar.
          </note>
          <note>
            Den som har litet erfarenhet av riksinternatens verksamhet vet
            att en av de viktigaste kontakterna är den mellan skola och föräldrar.
            Det finns en organiserad form för denna kontakt. Nu bryter man
            formellt också denna om det skulle bli så att riksinternaten inte
            kan fungera i framtiden. Detta är givetvis utomordentligt allvarligt.
          </note>
          <note>
            Svara mig, Torgny Danielsson: Varför har ni inte analyserat de
            sociala aspekterna och trygghetsaspekterna? Och svara mig på nästa
            fråga: Hur skall man på exempelvis Grännaskolan ekonomiskt kunna
            planera en mångmiljonverksamhet när man inte känner till de fundamentala
            förutsättningarna för hur verksamheten skall kunna finansieras
            framöver?
          </note>
          <note type="speaker">
            Anf. 90 TORGNY DANIELSSON (s)
          </note>
          <note>
            Herr talman! Varken jag eller någon annan i mitt parti ifrågasätter
            riksinternatens kompetens och möjligheter att tillgodose de behov
            de utlandssvenska barnen har. Det handlar om att de får en bra,
            gedigen utbildning, en trygg social situation, stimulans på fritiden
            osv. Det handlar alltså om sådant som vi andra föräldrar också
            ger våra barn.
          </note>
          <note>
            Jag tror dock inte att riksinternaten är de enda skolor i detta
            land som skulle kunna klara av denna uppgift. Det gäller såväl
            utlandssvenska barn som barn som behöver miljöombyte. Jag tycker
            att skillnaden mellan de olika resonemangen är att vi sätter barnen
            i centrum. Det är barnens behov som skall vara avgörande. Därför
            behöver vi ett stort utbud, och därför behöver vi ett system som
            kan fungera så att statsbidraget följer den enskilde eleven.
          </note>
          <note>
            Jag skulle inte vilja rekommendera någon jag känner som vill
            flytta till utlandet och som har t.ex. en
          </note>
          <note>
            13-åring att sätta honom eller henne i ett riksinternat där de
            bara får träffa sina föräldrar vid ett eller ett par tillfällen
            per år. Då kan det kanske vara bättre att de bor tillsammans med
            sina mor- eller farföräldrar eller att man löser det på annat
            sätt. Man kan också rekommendera att de får sin utbildning i utlandet.
            Jag visade med de siffror som Skolverket har tagit fram att det
            är en femtedel av de utlandssvenska barnen som går på riksinternat.
            De övriga går i skola i utlandet.
          </note>
          <note>
            När det gäller tilltron till att t.ex. Gränna riksinternat skall
            lösa problemet blir det i stället Gränna tillsammans med staten
            som kommer att förhandla om hur det skall se ut i framtiden. Jag
            tycker inte alls att
          </note>
          <note>
            Göte Jonsson skall känna någon oro för riksinternatet i Gränna.
          </note>
          <note type="speaker">
            Anf. 91 GÖTE JONSSON (m)
          </note>
          <note>
            Herr talman! Jag tycker att det skorrar litet märkligt när Torgny
            Danielsson säger: Vi har stort förtroende för riksinternatens
            kompetens, för lärarna och för andra. Varför avvecklar ni någonting
            som ni har stort förtroende för? Den frågan måste ni svara på.
          </note>
          <note>
            Torgny Danielsson säger att väldigt många av utlandssvenskarna
            väljer att ha sina barn i utlandsskolor i utlandet. Är det socialdemokratins
            ambition att barn till våra utlandssvenskar som jobbar utomlands
            egentligen inte skall vara välkomna hem till Sverige utan helst
            skall få sin utbildning utomlands i någon svensk eller annan skola?
          </note>
          <note>
            Torgny Danielsson säger också att det är väldigt många som vill
            att farmor tar hand om eleven i stället för att riksinternatet
            gör det. Visst är det väldigt många som placerar sina barn hos
            farmor, men alla kan inte göra det och alla vill inte göra det.
            Vad är det då för brist i valfriheten om vi då behåller ytterligare
            en möjlighet, nämligen riksinternaten. Men det är så, som jag
            tidigare sade, att när Socialdemokraterna diskuterar valfrihet
            och marknad är det nästan som om det vore svartkonst ni diskuterar.
          </note>
          <note>
            Det faktum att vi vill öppna upp för möjligheten att välja ytterligare
            utbildningar för utlandssvenska elever samtidigt som vi vill behålla
            riksinternaten minskar ju inte valfriheten, utan det ökar den.
            Varför skall inte 300-400 utlandssvenskar ha möjlighet att placera
            sina barn vid riksinternaten? Är det bara majoritetsgrupper som
            är intressanta för socialdemokratin och inte behoven hos mindre
            grupper? Det är ju detta som är det allvarliga. Hur skall riksinternaten
            kunna planera utifrån ett beslut som fattas i riksdagen som är
            så ihåligt som detta och när man inte ens känner till de ekonomiska
            förutsättningarna för en femårsperiod?
          </note>
          <note type="speaker">
            Anf. 92 TORGNY DANIELSSON (s)
          </note>
          <note>
            Herr talman! Det är varken Göte Jonsson eller jag som skall avgöra
            i vilken skola barnen skall gå, utan det måste ju vara föräldrarna
            tillsammans med barnen som skall välja vilken lösning som är bäst.
            Göte Jonsson är orolig för att de riksinternat som vi har, även
            om vi gör om skolformen och de får heta fristående skolor, inte
            skulle vara kapabla att konkurrera om att få eleverna. Vi säger
            ju också att antalet barn och ungdomar med detta behov kommer
            att öka. Därför är det viktigt att vi låter utvecklingen avgöra
            hur det blir, men det skall vara ett sammanhållet system för bidrag
            till elever. Det kan väl inte vara fel?
          </note>
          <note type="speaker">
            Anf. 93 GÖTE JONSSON (m)
          </note>
          <note>
            Herr talman! Jag delar Torgny Danielssons uppfattning på en punkt,
            nämligen att det är föräldrarna som skall fatta avgörandet. Men
            hur i fridens namn skall föräldrarna kunna avgöra att deras barn
            skall gå på riksinternat när ni avvecklar dem? Då har de ju inte
            den valmöjligheten. Det är så typiskt för socialdemokratiskt resonemang
            om valfrihet, att ni skapar en klyscha och säger att detta är
            valfrihet medan ni i grunden begränsar valfriheten. Det är ungefär
            som med religionsfriheten i gamla Sovjetunionen. Det är så ni
            resonerar, och det skapar sannerligen ingen valfrihet.
          </note>
          <note>
            Det viktiga är ju att man ger förutsättningarna för valfriheten,
            att det finns alternativ och att föräldrarna verkligen får välja.
            Men skall jag tolka det så, som jag tyckte att det fanns en antydan
            om i Torgny Danielssons tidigare inlägg, att Socialdemokraterna
            egentligen inte vill ha internatskolor? Är det detta som ligger
            bakom? Passar det inte att vissa föräldrar väljer den formen av
            trygghet för sina barn, den formen av kombination mellan kunskapförmedlande,
            social trygghet, meningsfull fritid och ytterligare kontakter?
          </note>
          <note>
            Är det detta som är felet?
          </note>
          <note>
            Jag skulle vilja vädja till Socialdemokraterna att verkligen
            tänka över den här situationen och att i någon mån försöka leva
            upp till valfrihetsresonemanget. På så vis kan ni se till att
            förutsättningarna för valfrihet finns för denna lilla grupp utlandssvenska
            elever och för de föräldrar som tycker att det är bäst om deras
            barn får placeras vid riksinternat. Men förutsättningen för den
            valfriheten, Torgny Danielsson, är att riksinternaten finns kvar.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            FiU8 Sammanställning av tilläggsbudget hösten
          </note>
          <note>
            1995
          </note>
          <note>
            Kammaren biföll utskottets hemställan.
          </note>
          <note>
            JuU12 Ny vapenlag
          </note>
          <note>
            Mom. 1 (lasersikten)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            285 för utskottet
          </note>
          <note>
            15 för res 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 73 m, 20 c, 18 fp, 19 v, 13 kds
          </note>
          <note>
            För res 1: 15 mp
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 3 (paintballvapen)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            283 för utskottet
          </note>
          <note>
            15 för res.1
          </note>
          <note>
            2 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 73 m, 20 c, 17 fp, 19 v, 13 kds
          </note>
          <note>
            För res.1: 15 mp
          </note>
          <note>
            Avstod: 1 s, 1 fp
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 9 (handel med vapen m.m.)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            285 för utskottet
          </note>
          <note>
            15 för res. 3
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 73 m, 20 c, 18 fp, 19 v, 13 kds
          </note>
          <note>
            För res. 3: 15 mp
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 12 (knivförbudslagen)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            278 för utskottet
          </note>
          <note>
            19 för res. 6
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 1 c, 18 fp, 19 v, 15 mp, 13
          </note>
          <note>
            kds
          </note>
          <note>
            För res. 6: 19 c
          </note>
          <note>
            Frånvarande: 19 s, 10 m, 7 c, 8 fp, 3 v, 3 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU11 UD-makars villkor
          </note>
          <note>
            Kammaren biföll utskottets hemställan.
          </note>
          <note>
            UbU3 Vissa skolfrågor
          </note>
          <note>
            Mom. 3 (etikfrågor i undervisningen)
          </note>
          <note>
            1. utskottet
          </note>
          <note>
            2. res. 2 (kds)
          </note>
          <note>
            Votering:
          </note>
          <note>
            286 för utskottet
          </note>
          <note>
            14 för res. 2
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 73 m, 19 c, 18 fp, 19 v, 15 mp
          </note>
          <note>
            För res. 2: 1 c, 13 kds
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 23 (utbildning och fortbildning av lärare om dyslexi)
          </note>
          <note>
            1. utskottet
          </note>
          <note>
            2. res. 3 (mp, kds)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 24 (skolmåltidsavgifter)
          </note>
          <note>
            1. utskottet
          </note>
          <note>
            2. res. 4 (m, c, fp, kds)
          </note>
          <note>
            Votering:
          </note>
          <note>
            168 för utskottet
          </note>
          <note>
            129 för res. 4
          </note>
          <note>
            2 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 1 c, 19 v, 8 mp
          </note>
          <note>
            För res. 4: 73 m, 19 c, 17 fp, 7 mp, 13 kds
          </note>
          <note>
            Avstod: 1 s, 1 fp
          </note>
          <note>
            Frånvarande: 20 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 34 (ansvaret för förskolan och fritidsverksamheten)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU5 Invandrarundervisningen
          </note>
          <note>
            Mom. 3 (utbildningscheck för svenska för invandrare)
          </note>
          <note>
            1. utskottet
          </note>
          <note>
            2. res. 1 (m, c, fp, kds)
          </note>
          <note>
            Votering:
          </note>
          <note>
            175 för utskottet
          </note>
          <note>
            124 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 19 v, 15 mp
          </note>
          <note>
            För res. 1: 73 m, 20 c, 18 fp, 13 kds
          </note>
          <note>
            Frånvarande: 20 s, 7 m, 7 c, 8 fp, 3 v, 3 mp, 2 kds
          </note>
          <note>
            Mom. 5 (svenskundervisningens omfattning i tid)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            281 för utskottet
          </note>
          <note>
            19 för res. 2
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 73 m, 20 c, 18 fp, 15 mp, 13 kds
          </note>
          <note>
            För res. 2: 19 v
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU6 Utbildning i Sverige för utlandssvenska barn och ungdomar
          </note>
          <note>
            Mom. 2 (statsbidrag till utlandssvenska elevers utbildning, m.m.)
          </note>
          <note>
            1. utskottet
          </note>
          <note>
            2. res. 1. (m, fp, kds)
          </note>
          <note>
            3. res. 2 (c)
          </note>
          <note>
            Förberedande votering:
          </note>
          <note>
            108 för res. 1
          </note>
          <note>
            20 för res. 2
          </note>
          <note>
            172 avstod
          </note>
          <note>
            49 frånvarande
          </note>
          <note>
            Kammaren biträdde res. 1.
          </note>
          <note>
            Bodil Francke Ohlsson (mp) anmälde att hon avsett att avstå från
            att rösta men markerats ha röstat ja.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            104 för res. 1
          </note>
          <note>
            20 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 19 v, 15 mp
          </note>
          <note>
            För res. 1: 73 m, 18 fp, 13 kds
          </note>
          <note>
            Avstod: 20 c
          </note>
          <note>
            Frånvarande: 19 s, 7 m, 7 c, 8 fp, 3 v, 3 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            Kammaren beslutade på förslag av tredje vice talmannen att jordbruksutskottets
            betänkanden JoU4
          </note>
          <note>
            och JoU10 skulle avgöras i ett sammanhang efter avslutad debatt.
          </note>
          <note>
            11 § Laxfiske m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1995/96:JoU4
          </note>
          <note>
            Laxfiske m.m.
          </note>
          <note type="speaker">
            Anf. 94 CARL G NILSSON (m)
          </note>
          <note>
            Herr talman! Detta betänkande är något stympat i förhållande
            till vad som var tänkt från början. Det var som bekant meningen
            att propositionen om allmän fiskevårdsavgift skulle ha behandlats
            här. Som också är bekant drogs denna proposition tillbaka. Det
            var en klok åtgärd på flera sätt. För det första var förslaget
            fel i sak. En ny statlig skatt eller avgift med åtföljande byråkrati
            och med en konstruktion som det inte skulle gå att kontrollera
            efterlevnaden av dömdes ut av de flesta remissinstanser. För det
            andra var det nog ur regeringens synpunkt taktiskt klokt att dra
            tillbaka förslaget. En omröstning i kammaren om denna mörtskatt
            hade förmodligen inneburit ett nesligt nederlag för jordbruksminister
            Margareta Winberg.
          </note>
          <note>
            Nu hoppas jag att regering och riksdag kan utnyttja läget på
            ett positivt sätt och göra en bra svensk fiskevård ännu bättre.
            Lösningen ligger i att bilda fiskevårdsområden, och ett enigt
            utskott uppmanar i detta betänkande regeringen att beakta detta
            i det fortsatta arbetet.
          </note>
          <note>
            Det som nu återstår i det betänkande som ligger på bordet handlar
            om hur vi skall kunna rädda och förstärka våra naturlekande laxstammar.
            Frågan är angelägen eftersom dessa stammar kraftigt har decimerats.
          </note>
          <note>
            Orsakerna till det är flera. Sjukdomen M 74 är en. Ett alltför
            hårt fiske på lax i uppväxtområdena i södra
          </note>
          <note>
            Östersjön är en annan.
          </note>
          <note>
            Jag tror att det råder en bred enighet - i alla fall i
          </note>
          <note>
            Sverige - om att det är nödvändigt och riktigt att begränsa fisket
            efter lax. Men för att sådana begränsningar skall få effekt måste
            lika regler gälla för alla inom de aktuella vattnen. När det gäller
            laxstammarna i Östersjön och Bottenhavet och i de vatten som rinner
            ut där måste alltså beslut fattas i internationella sammanhang.
          </note>
          <note>
            Den naturreproducerande svenska laxen, som har sina tillväxtområden
            på internationellt vatten i södra
          </note>
          <note>
            Östersjön, kan alltså inte räddas genom att man inför restriktioner
            endast för svenska fiskare. Däremot har de ensidiga restriktioner
            som redan har införts av
          </note>
          <note>
            Fiskeriverket inneburit en utslagning av svenskt yrkesfiske och
            därmed också en utslagning av svensk beredningsindustri.
          </note>
          <note>
            Herr talman! Sverige bör inom ramen för EU och inom ramen för
            Warszawakommissionen verka för sådana begränsningar av uttaget
            av lax som bedöms vara nödvändiga på biologiska grunder.
          </note>
          <note>
            Jag ber att få yrka bifall till reservation 1.
          </note>
          <note type="speaker">
            Anf. 95 MAGGI MIKAELSSON (v)
          </note>
          <note>
            Herr talman! Frågan om laxen är ett återkommande ämne i kammaren.
            Jag vill använda mina minuter till att prata om vad vi måste göra
            i Sverige för att rädda den naturlekande och naturreproducerande
            laxen. Det handlar om reservation 2 i det betänkande om laxfiske
            som vi diskuterar just nu.
          </note>
          <note>
            Vi kräver i reservationen tillsammans med Miljöpartiet att Sverige
            måste gå före och införa ett stopp för laxfiske i Östersjön. Att
            minska laxfisket i Östersjön är enligt en samstämmig forskarkår
            det enda sättet att rädda den vilda laxen. Ett viktigt skäl till
            att
          </note>
          <note>
            Sverige skall gå före i det här sammanhanget och införa ett svenskt
            fiskestopp är att av de återstående älvar som har vilda laxstammar
            finns de allra flesta längs Norrbottens- och Västerbottenskusten.
            Sverige har också förbundit sig att leva upp till konventionen
            om biologisk mångfald och vi har skrivit på EU:s artoch habitatdirektiv.
            Där fastslås att vi måste ha ett skydd och se till att laxstammarna
            bevaras.
          </note>
          <note>
            Det har skett en kraftig minskning över åren. Tidigare fanns
            det naturreproducerande lax i ett sjuttiotal älvar runt hela Östersjön.
            Nu finns det lax i bara några få av dem. Som jag sade finns de
            flesta av älvarna längs Norrlandskusten. Populationerna är så
            små att den genetiska variationen är begränsad in till utrotningens
            gräns, enligt samstämmiga forskaruppgifter.
          </note>
          <note>
            Som tidigare har sagts är det överfisket på lax som är en orsak.
            Den andra orsaken är sjukdomen M 74.
          </note>
          <note>
            Den drabbar laxyngel. I odlade bestånd har man konstaterat en
            överdödlighet på 75-90 % av stammarna.
          </note>
          <note>
            Det är mycket allvarligt.
          </note>
          <note>
            Man kan konstatera att det finns nya uppgifter som visar en intressant
            men kanske också skrämmande koppling till M 74:s utbredning och
            laxfiskens diet. I
          </note>
          <note>
            Östersjön pågår nämligen överfiske inte bara av lax utan också
            av sill. Det betyder att skarpsillen ökar på bekostnad av sillen
            och också som ett inslag i laxens diet. Uppgifterna visar att
            det just i skarpsillen finns enzymer och andra miljögifter som
            försvårar laxens upptagning av b-vitaminer. Det visar hur viktigt
            det är att det finns balans i hela näringskedjan och hur svårt
            det är för oss att återställa det som vi redan har förstört.
          </note>
          <note>
            I en rapport från universitetet i Umeå föreslås -
          </note>
          <note>
            tvärtemot vad Fiskeriverket har föreslagit - att yrkesfisket
            efter lax borde flyttas till älvmynningarna i stället för man
            bedriver det mer storskaliga Östersjöfisket.
          </note>
          <note>
            Naturligtvis måste man se till att freda älvar och älvmynningar
            under den tid då det finns lekmogen fisk som söker lekplatser.
            Men att, som Fiskeriverket har gjort, besluta att avlysa allt
            laxfiske i de älvar som har vild lax samtidigt som man tillåter
            de kvoter som
          </note>
          <note>
            Sverige har fått i förhandlingarna med Warszawakommissionen är
            ologiskt. Det är ett slag i luften.
          </note>
          <note>
            Det är inte det kustnära fisket längs Norrlandskusten eller älvfisket
            i några Norrlandsälvar som är hotet mot vildlax. Det är överfisket
            i Östersjön som är hotet. Det är där man måste sätta in de stora
            åtgärderna.
          </note>
          <note>
            Samma slutsatser dras i en rapport från finska
          </note>
          <note>
            Jord- och skogsbruksministeriet. Man skriver: Överfisket av lax
            inom havsområdet utgör ett fortlöpande hinder för att tillräckliga
            mängder fisk skall nå sina lekälvar. Därför föreslås att havsfisket
            begränsas i väsentligt högre grad än för närvarande. Som en följd
            av det fortsatta överfisket har naturlaxstammarnas genetiska diversitet
            redan under flera år decimerats, men den är trots det fortfarande
            större än den genetiska diversiteten hos fiskodlingsanstalternas
            moderfiskstim.
          </note>
          <note>
            Man drar också slutsatsen att Finland, förutom att vara pådrivande
            för att uppnå en minskning av laxfisket i internationella förhandlingar,
            också bör föregå med gott exempel. Här finns ett utmärkt tillfälle
            att i ett samnordiskt projekt göra gemensam sak med Finland och
            se till att vi fredar laxen för åtminstone det svenska och finska
            laxfisket.
          </note>
          <note>
            Självklart innebär det att Sverige ändå måste fortsätta att driva
            på, för en minskning av totalkvoterna i
          </note>
          <note>
            Warszawakommissionen. Det utgör inget hinder för oss i Sverige
            att gå före och ta vårt ansvar för den naturreproducerande laxen.
          </note>
          <note>
            Härmed vill jag, herr talman, yrka bifall för reservation 2 i
            betänkandet.
          </note>
          <note>
            Anf. 96 CARL G NILSSON (m) replik
          </note>
          <note>
            Herr talman! Maggi Mikaelsson tar upp något som delvis står i
            reservation 2, nämligen att allt svenskt fiske av lax bör stoppas
            samtidigt som Sverige fortsätter att agera för en internationell
            begränsning av fisket. Jag måste fråga Maggi Mikaelsson: Menar
            hon verkligen att vi av svenska laxfiskare skall kräva att de
            helt upphör med sitt fiske samtidigt som vi vet att t.ex. EU:s
            fiskare har möjlighet att fiska på svenska vatten?
          </note>
          <note>
            Anf. 97 MAGGI MIKAELSSON (v) replik
          </note>
          <note>
            Herr talman! Vi kräver det, Carl G Nilsson, och man skulle kunna
            säga att vi gör det på uppdrag av laxen. Alla är ju överens om
            att det är nödvändigt att minska fisket av lax i Östersjön. När
            vi inte når tillräckligt långt fram i internationella förhandlingar
            måste vi själva gå före och göra det ensidigt från svensk sida.
            Det är precis det vi har krävt.
          </note>
          <note>
            Anf. 98 CARL G NILSSON (m) replik
          </note>
          <note>
            Herr talman! Det torde väl säga sig självt att effekten av förhandlingar
            om krav på internationella åtgärder blir ett slag i luften om
            man vet att vi inte ställer samma hårda krav på de andra länderna.
            Jag tycker att det är fullständigt otroligt att kräva detta av
            de svenska fiskarna samtidigt som de ser att t.ex. EU:s fiskare
            fiskar på svenska vatten. Jag tror inte på en sådan lösning. Först
            måste vi ställa gemensamma krav på alla fiskare runt hela Östersjön.
          </note>
          <note>
            Anf. 99 MAGGI MIKAELSSON (v) replik
          </note>
          <note>
            Herr talman! Det är alldeles uppenbart att dessa gemensamma krav
            inte räcker. Att ett land går före och visar vägen är också en
            påtryckning på de internationella förhandlarna att se till att
            kvoterna minskas i tillräcklig omfattning.
          </note>
          <note>
            Det finns också möjligheter till ersättning, och det har vi tagit
            upp i vår motion och fått ett bra svar på i betänkandet. Det är
            nödvändigt för de fiskare som drabbas av detta. Men detta handlar
            ju inte i första hand om yrkesfiskets framtid på kort sikt. Det
            handlar ju om möjligheterna att på lång sikt behålla en laxstam.
            Då måste man låta dessa krav gå före kraven på att få fiska lika
            mycket som alla andra.
          </note>
          <note type="speaker">
            Anf. 100 GUDRUN LINDVALL (mp)
          </note>
          <note>
            Herr talman! Jag vill börja med att yrka bifall till reservation
            nr 2.
          </note>
          <note>
            I början av december hade jag en interpellationsdebatt med jordbruksministern
            om den här frågan.
          </note>
          <note>
            Många efterlyser någon sorts sanning om hur man skall göra för
            att vara säker på att klara den viltreproducerande laxen. Egentligen
            kan man säga att det nu börjar finnas en sådan sanning.
          </note>
          <note>
            Det är nämligen så att det internationella havsforskningsrådets
            rådgivande organ, ACFM, som består av biologiskt kunniga människor,
            menar att förutsättningen för att man skall kunna klara den naturreproducerande
            laxen i dag är ett totalt fiskeförbud i södra Östersjön.
          </note>
          <note>
            Vi har alltså ett uttalande från dem som har fackkunskaper om
            hur vi skall agera för att klara den viltreproducerande laxen.
            Om man inte vill ta till sig den kunskapen anser man att Sverige
            skall fortsätta att fiska. Vill man ta till sig kunskapen är det
            logiskt att säga att Sverige skall upphöra med fiske i södra Östersjön
            för att den viltreproducerande laxen skall klara sig.
          </note>
          <note>
            Vi i Miljöpartiet anser ofta att Sverige skall gå före. Vi menar
            att det inte kan vara etiskt riktigt att säga att så länge det
            finns någon som inte lyssnar på tydliga signaler skall man inte
            bry sig om signalerna. Vi borde snarare säga tvärtom. Vi lyssnar
            i alla fall på de forskare som klart har tagit ställning för att
            förutsättningen för att rädda den naturreproducerande laxen i
          </note>
          <note>
            Östersjön är att upphöra med fisket. Sverige måste gå före, och
            Sverige måste visa att vi anser att den enda möjligheten är att
            göra som de som har studerat detta mycket länge säger.
          </note>
          <note>
            I Warszawakommissionen har Sverige agerat kraftfullt för att
            vi skall minska kvoterna, men vi har inte nått fram dit vi har
            sagt. Sist ville Sverige ha en kvot på 250 000 laxar. Det blev
            450 000. Om vi hade fått en kvot på 250 000 laxar hade de svenska
            fiskarna fått ungefär 70 000 laxar. Med den kvot på 450 000
          </note>
          <note>
            som blev fiskar vi upp 124 000. Man kan i alla fall i anständighetens
            namn kräva att Sverige skall halvera den nationella kvoten på
            eget bevåg och följa det vi själva ansåg att vi skulle fått igenom
            i förhandlingarna.
          </note>
          <note>
            Vi i Miljöpartiet anser att om vi har skrivit under konventionen
            om biologisk mångfald måste det ha betydelse när vi sedan skall
            omsätta den i praktisk verklighet. Menar vi allvar med att den
            naturreproducerande laxen skall ha en chans i Östersjön är problemet
            nu så akut att det enda som kan hjälpa är ett stopp för fisket
            i Östersjön. Man räknar med att ungefär
          </note>
          <note>
            10 % av laxen är naturreproducerande. Det innebär att av den
            kvot på 124 000 som Sverige har är ungefär
          </note>
          <note>
            12 500 naturreproducerande. Det kan vara den mängd som det står
            och faller med. Det kan vara den mängd som gör att de naturreproducerande
            laxarna försvinner. Faktum är att ACFM säger att om vi fortsätter
            att fiska kan detta gå mycket fort. Den naturreproducerande laxen
            kan vara borta inom ett år. Då har vi ingen biologisk mångfald
            kvar att diskutera. Då är det för sent.
          </note>
          <note>
            Vi kan skriva på hur många konventioner om den biologiska mångfalden
            som helst, men om vi inte fattar riktiga beslut när en art är
            så akut hotad som den naturreproducerande laxen vill jag påstå
            att en sådan politik absolut inte är trovärdig. Här har Sverige
            en chans att bli trovärdig när det gäller de konventioner vi har
            skrivit på om biologisk mångfald. Den politik vi har i dag när
            det gäller den naturreproducerande laxen ger inte laxen de förutsättningar
            som krävs för att den skall finnas kvar i framtiden.
          </note>
          <note>
            Jag förutsätter att den här diskussionen inte är slut i och med
            detta, utan att den kommer att tas upp igen.
          </note>
          <note>
            Vi i Miljöpartiet kommer definitivt att fortsätta att driva på
            så att Sverige lever upp till de konventioner om biologisk mångfald
            som vi har skrivit under och tar konsekvenserna av dessa konventioner
            i den praktiska politiken. När det gäller laxen gör vi inte det.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 101 KAJ LARSSON (s)
          </note>
          <note>
            Herr talman! Det betänkande som vi behandlar i dag har sin bakgrund
            i att det fanns en proposition från regeringen med ett förslag
            om att det skulle införas en fiskevårdsavgift. Samtidigt med den
            propositionen kom också en redogörelse för laxproblemen i
          </note>
          <note>
            Östersjön.
          </note>
          <note>
            Låt mig först säga några ord om fiskevårdsavgiften. Jag tycker
            naturligtvis att det är tråkigt att regeringen drog tillbaka den.
            Bakgrunden till det var ju det motstånd som partierna här i riksdagen,
            såväl Moderata samlingspartiet som Centern och Folkpartiet, visade
            mot förslaget. Detta piskade upp en stämning ute bland vissa människor
            som gjorde att detta blev alldeles fel. Informationen ut till
            den allmänhet som skulle dra nytta av detta blev alldeles felaktig.
          </note>
          <note>
            Varför skulle vi då ha en fiskevårdsavgift? Upprinnelsen till
            detta var att prisregleringskassan, som har finansierat stora
            delar av utsättningen av fisk, har upphört i och med EES-avtalet.
            Därmed har den finansieringskällan försvunnit. Vi vet också att
            det statsfinansiella läget inte är så bra. Då kan det inte vara
            rimligt att tänka sig stora bidrag från statskassan till att finansiera
            fiskevårdsavgiften. Detta var tankarna bakom att det var naturligt
            att de som fiskar är med och finansierar. Samtidig var dessa människor
            positivt inställda. Både Sportfiskarna och yrkesfiskarna var positivt
            inställda till att detta skulle införas.
          </note>
          <note>
            Då gick moderaterna ut och kallade det för mörtskatt. Det var
            ju ingen skatt utan en avgift precis som man har i de andra nordiska
            länderna. Vi hämtade det här förslaget från Danmark. I dag finns
            det ingen i
          </note>
          <note>
            Danmark som vill riva upp det danska beslutet, vad jag har hört.
            Man har använt det här systemet i två år, och det fungerar bra.
            Man hade problem i inkörningsskedet, men nu är man fullt belåten
            med det. Det fungerar bra.
          </note>
          <note>
            Vad skulle då en avgift användas till, och vad är fiskevård?
          </note>
          <note>
            För det första är det utsättningar. Fiskeriverket har räknat
            ut, och lämnat fram ett förslag, att det behövs
          </note>
          <note>
            65 miljoner kronor till fiskevården i Sverige per år.
          </note>
          <note>
            Utsättningar av fisk kostar ungefär 20 miljoner kronor. Under
            hela den debatt som vi har haft om den här fiskevårdsavgiften,
            eller om vi skall använda det moderata språket med mörtskatt,
            har ni inte någon gång pekat på hur detta skall finansieras. Ni
            har bara varit kritiskt inställda. Ni har inte en enda gång i
            debatter sagt att ni finansierar detta så och så i stället.
          </note>
          <note>
            Nu äventyrar vi hela fiskevården. Visserligen är det en bra och
            positiv skrivning i betänkandet, men vi vet också att det är osäkert
            när det gäller statsbudgeten. Vi har skrivit att vi förväntar
            oss detta, men hur mycket som skall komma är inte uppbundet. Än
            så länge har inte regeringen redovisat någonting.
          </note>
          <note>
            Men det finns andra saker som är viktiga i fiskevården. Det är
            biotopvården. Det är att göra fiskevägar. Bildandet av fiskevårdsområden,
            som Carl G
          </note>
          <note>
            Nilsson var inne på, är också viktigt. Det finns ansökningar
            hos Fiskeriverket som har legat sedan 1990, men som det inte finns
            pengar till. Jag tror att det för hälften av de vattendrag man
            räknar med har bildats fiskevårdsområden, den andra hälften behöver
            bildas.
          </note>
          <note>
            Fisketillsynen är t.ex. också en viktig bit i fiskevården. Jag
            var på västkusten och pratade med yrkesfiskarna. De hade också
            hört talas om en fiskevårdsavgift och tyckte att den var dum.
            Nu har jag förklarat innebörden, för i deras resonemang fanns
            samtidigt en begäran: Ni måste från riksdagens sida se till att
            vi får en bättre tillsyn, så att bestämmelser och lagar ni stiftar
            kan efterlevas. Man tänkte då på fritidsfiskare.
          </note>
          <note>
            Jag sade att det var det som var tanken med att skärpa eller
            förbättra fisketillsynen. Tankarna var också att det här skulle
            ske på frivillig grund. Men det behövs en utbildning och en stimulans
            för att människor skall kunna delta i fisketillsynen.
          </note>
          <note>
            Nu är vi där. Det blir inget förslag. Man drog tillbaka det.
            Och vi står inför det faktum att vi måste tänka oss en annan finansieringskälla.
            Då är frågan naturligtvis vilken, och den enda tänkbara som jag
            kan se är via statsbudgeten. Men när vi kommer dithän hoppas jag
            att ni är beredda på att vi måste ta de här pengarna från något
            annat håll. Om de tas från
          </note>
          <note>
            Jordbruksdepartementets budget får ni kanske vara beredda på
            att vi får stryka någonting annat inom det område som vi behandlar
            för att kunna finansiera detta.
          </note>
          <note>
            Herr talman! Det var litet grand om fiskevårdsavgiften.
          </note>
          <note>
            Laxproblematiken, som betänkandet i och för sig handlar om, kommer
            vi, som Gudrun Lindvall sade, säkert tillbaka till. Men jag vill
            ta upp något som har nämnts här i debatten av både Gudrun Lindvall
            och
          </note>
          <note>
            Carl G Nilsson.
          </note>
          <note>
            Bakgrunden är, som helt riktigt har sagts, laxsjukdomen M 74.
            Den har bidragit till en stor dödlighet, och det är också den
            som har orsakat den kraftiga åderlåtningen av den naturreproducerande
            laxen.
          </note>
          <note>
            Men vi har från svensk sida ändå ingenting att skämmas över,
            tycker jag, för vi har aktivt försökt att påverka i Warszawakommissionen,
            som bestämmer kvoterna på uttaget i Östersjön. 1991 och 1992 var
            det en kvot i ton som, om man räknar om den, uppgick till ungefär
            800 000 laxar. Uttaget för 1996 är 450 000
          </note>
          <note>
            laxar. Det har krympts. Det var inte 250 000 som
          </note>
          <note>
            Gudrun Lindvall sade, utan vårt krav var 300 000
          </note>
          <note>
            laxar. Utgångsläget var att vi hade 600 000 laxar och skulle
            halvera det uttaget till 300 000, och det har vi hållit fast vid.
          </note>
          <note>
            Men om Gudrun Lindvall hade suttit med, som jag har gjort, och
            diskuterat detta hade kanske Gudrun
          </note>
          <note>
            Lindvall insett att det inte är så enkelt att komma överens med
            de andra länderna. Jag delar den uppfattning som har framförts
            här, att Sverige inte ensidigt kan gå före och stoppa allt laxfiske.
          </note>
          <note>
            Jag tror att det bästa sättet nu är att samarbeta med
          </note>
          <note>
            Finland, och det samarbetet har inletts. Ministrarna har träffats,
            den finska och den svenska jordbruksministern har diskuterat det
            här. Arbetet har startat på tjänstemannaplanet, och efter vad
            jag har hört är man från Finlands sida beredd att sänka sina krav
            på uttaget i Östersjön.
          </note>
          <note>
            Kommer Sverige och Finland överens är detta oerhört viktigt i
            EU, för det är EU som förhandlar för oss i Warszawakommissionen.
            Är vi överens tror jag att det har väldigt stor betydelse. Därför
            är samarbetet med Finland oerhört viktigt.
          </note>
          <note>
            När det gäller den beståndsvårdande delen är det
          </note>
          <note>
            Fiskeriverket som har ansvaret. När Maggi Mikaelsson kritiserar
            fiskestoppet i älvarna i de norra länen är detta felaktigt. Det
            är på ungefär samma sätt som när vi diskuterar andra saker här
            i riksdagens kammare, t.ex. försvaret: Lägg inte ned mitt regemente!
            Ni får lägga ned alla andra. Det är ungefär samma sak här:
          </note>
          <note>
            Stoppa inte fisket i älven hemma hos mig! Men ni får stoppa det
            i hela Östersjön och i alla andra älvar.
          </note>
          <note>
            Det går inte att resonera så. Det var en fullständigt enig styrelse
            i Fiskeriverket som fattade det här beslutet. Det rådde enighet
            med sportfiskarna. Det rådde enighet med yrkesfiskarna. Det tycker
            jag är långt kommet, så överens har vi inte varit tidigare.
          </note>
          <note>
            Vidare har Warszawakommissionen rekommenderat, som det står i
            betänkandet: "att fiskemyndigheterna i medlemsländerna utfärdar
            ett moratorium för fiske i älvar och älvmynningar med naturreproducerande
            laxbestånd."
          </note>
          <note>
            Med andra ord tror jag att det bästa sättet att förbättra för
            den naturreproducerande laxen är att fortsätta med den argumenteringen,
            men utöva ett större tryck i Warszawakommissionen samtidigt som
            vi inleder och har ett bra samarbete med Finland. Tillsammans
            skall vi nog kunna göra det bra för laxen.
          </note>
          <note>
            Anf. 102 GUDRUN LINDVALL (mp) replik
          </note>
          <note>
            Herr talman! För Miljöpartiets räkning vill jag verkligen beklaga
            att fiskevårdsavgiften inte blev verklighet. Jag vill också verkligen
            beklaga att regeringen inte vågade löpa linan ut. Det fanns faktiskt
            en majoritet i kammaren för att driva igenom fiskevårdsavgiften.
          </note>
          <note>
            Miljöpartiet ställde upp. Vänsterpartiet ställde upp. Tillsammans
            med Socialdemokraterna hade vi haft en stark majoritet. Jag är
            litet förvånad över att
          </note>
          <note>
            Socialdemokraterna i det läget väljer att hellre lyssna på vad
            Moderaterna och Centern säger, och jag tänkte fråga: Kommer det
            här att vara en politik som vi får vänja oss vid, att när det
            gäller miljöpolitiken är det de partierna som skall få styra och
            ställa och deras förslag som man är intresserad av? I så fall
            kan jag säga att det inte kommer att bli mycket till miljöpolitik
            i den här kammaren.
          </note>
          <note>
            Kan vi räkna med att det kommer ett nytt förslag, eftersom vi
            vet att det finns en majoritet i kammaren för en fiskevårdsavgift?
            Eller kan man säga att regeringen har lagt svansen mellan benen
            och inte vågar?
          </note>
          <note>
            När det gäller antalet laxar kan jag tala om att jag i den interpellationsdebatt
            som jag deltog i sade att
          </note>
          <note>
            Sverige hade velat minska kvoten till 300 000 laxar.
          </note>
          <note>
            Då blev jag tillrättavisad av jordbruksministern, som sade ordagrant:
            "Om vi fått som vi velat hade kvoten blivit 250 000 laxar." Är
            det jag eller jordbruksministern som har fel? Det skulle vara
            intressant att få veta det. Jag trodde att jordbruksministern
            var väl inläst på frågan och visste vad hon sade i interpellationsdebatten.
            Var det inte så?
          </note>
          <note>
            Vi kommer att diskutera M 74 snart. Men hur kommer det sig, om
            man från socialdemokraternas sida är så medveten om att laxen
            också utsätts för hotet att få sjukdomen M 74, att man inte vågar
            fatta de andra beslut som behövs, nämligen att börja förbjuda
            de halogenerade miljögifterna, dvs. sådana som har klor, fluor,
            brom och jod i sig, framför allt de klorerade ämnena? Alla indikationer
            i laboratorier tyder på att här är det antagligen just ett klorerat
            miljögift som spelar in. Men även här backar regeringen.
          </note>
          <note>
            Anf. 103 KAJ LARSSON (s) replik
          </note>
          <note>
            Herr talman! Som svar på den första frågan som
          </note>
          <note>
            Gudrun Lindvall ställer, om regeringen kommer tillbaka, får jag
            lov att säga att regeringen inte kommer tillbaka med ett nytt
            förslag om fiskevårdsavgifter. Vi får väl anse att det här är
            begravt för evigt, tyvärr.
          </note>
          <note>
            Däremot har ju regeringen pekat på att man skall ta allvarligt
            på fiskevården, och sagt att den skall finansieras på ett annat
            sätt. Det är naturligtvis min förhoppning att man kommer tillbaka,
            antingen via statsbudgeten eller någon annan väg som man kan hitta.
            Vi är naturligtvis tacksamma för all hjälp med förslag på hur
            detta skall kunna finansieras.
          </note>
          <note>
            Nackdelen med att finansiera detta via statsbudgeten är att fiskevården
            framöver kommer att leva i en osäkerhet. Det är nämligen enkelt
            att stryka, reducera eller t.o.m. helt plocka bort detta ur statsbudgeten.
            Vi kunde ha infört det andra systemet, som vi var helt överens
            om och ställde upp på. Det håller jag med
          </note>
          <note>
            Gudrun Lindvall om. Men det fanns andra partier som drev frågan
            ute i landet, och piskade upp en negativ stämning emot detta.
          </note>
          <note>
            På frågan om det gällde 300 000 eller 250 000 är mitt svar att
            tyvärr hade jordbruksministern fel. Sveriges bud var 300 000.
            Som jag sade tidigare gällde det 600 000, vilket vi begärde en
            halvering av. Det har vi hållit fast vid.
          </note>
          <note>
            M 74-sjukdomen är ett problem. Forskarna kan inte med säkerhet
            ge svar på vad som orsakar denna sjukdom. Åtminstone har inte
            jag fått något klart besked, utan här svävar man i osäkerhet.
            M 74 förekommer ju inte bara i Sverige, utan även i Canada.
          </note>
          <note>
            Det forskas i vad som är orsaken till sjukdomen, men något definitivt
            besked har vi inte fått.
          </note>
          <note>
            Anf. 104 GUDRUN LINDVALL (mp) replik
          </note>
          <note>
            Herr talman! Jag konstaterar med sorg att Socialdemokraterna
            är mer lyhörda för vad Moderater och
          </note>
          <note>
            Centerpartister tycker i fråga om fiskevårdsavgiften än för det
            faktum att det fanns en majoritet för förslaget i kammaren. Det
            är sorgligt.
          </note>
          <note>
            Miljöpartiet motionerade redan under den förförra mandatperioden
            om att en fiskevårdsavgift skulle införas. Vi anser att det är
            ett mycket bra sätt att långsiktigt finansiera fiskevård. Fiskevården
            behövs!
          </note>
          <note>
            Precis som Kaj Larsson framhöll finns det en mängd områden där
            vi behöver pengar till fiskevården. Vi får väl se vad som händer
            med den frågan framöver.
          </note>
          <note>
            Det förvånar mig att ett bra förslag blir begravt bara därför
            att vissa partier går ut och skriker i tidningarna. Jag undrar
            om det är på det sättet som Socialdemokraterna i fortsättningen
            kommer att föra politik även på andra områden.
          </note>
          <note>
            Om en art utsätts för ett så stort hot som M 74 innebär borde
            man verkligen se över vilka andra hot som finns mot artens fortbestånd,
            och ifall det finns något i dessa hot som kan påverkas. Vi kan
            konstatera att hoten här är sjukdom och fiske. Vi vet inte exakt
            vad sjukdomen beror på ännu. Vi vet att det antagligen är ett
            miljögift, och att det antagligen är ett halogenerat miljögift.
          </note>
          <note>
            Fisket kan vi påverka. Om vi i detta läge väljer att inte påverka
            det som vi kan påverka, undrar jag om
          </note>
          <note>
            Kaj Larsson verkligen anser att vi gör vad vi kan för att se
            till att den naturreproducerande laxen skall finnas kvar.
          </note>
          <note>
            När det gäller fisket i Norrlandsälvarna hyser jag sympati för
            Kaj Larssons synpunkter.
          </note>
          <note>
            Anf. 105 KAJ LARSSON (s) replik
          </note>
          <note>
            Herr talman! Gudrun Lindvall säger att andra partier har styrt
            miljöaspekten i fiskevården. Det är felaktigt. Vi tar mycket allvarligt
            på fiskevården. Vad som nu har hänt är att vi blivit osäkra i
            sista stund.
          </note>
          <note>
            Efter behandlingen i utskottet löpte nämligen Vänsterpartiet
            inte linan ut, utan meddelade dagen före justeringen att man inte
            tänkte ställa upp till fullo. Då bestämde vi oss för att göra
            på det andra sättet, och eventuellt finansiera fiskevården genom
            statsbudgeten. Men kravet på fiskevården står kvar. Vårt ansvar
            för fiskevården ger vi inte avkall på.
          </note>
          <note>
            Det är enkelt för forskarna att kräva ett ensidigt stopp av laxfisket
            i Östersjön. Visst, det vore absolut det bästa att totalt stoppa
            fisket. Men hur blir det i realiteten? Andra länder kommer naturligtvis
            att fiska, och vi vet att kontrollen från dessa andra länder absolut
            inte är på den nivå vi har i Sverige. Det gäller för såväl Polen
            som de baltiska staterna. Följden blir att fiskare kommer att
            ligga i Östersjön och fiska lax, och sedan åka in till Gotland
            och leverera den. Under tiden får våra egna yrkesfiskare stå på
            kajen och titta på. Det tycker inte jag förbättrar situationen
            för laxen i Östersjön.
          </note>
          <note>
            Jag har tidigare redovisat det bästa sättet att driva frågan
            på. Det är att tillsammans med Finland - vi är överens med de
            finska myndigheterna - agera i Warszawakommissionen för att minska
            kvantiteterna för alla länder runt Östersjön.
          </note>
          <note>
            Anf. 106 CARL G NILSSON (m) replik
          </note>
          <note>
            Herr talman! Jag tycker att det är bra att Kaj Larsson och jag
            är överens om att det gäller att verka internationellt. En ensidigt
            svensk lösning kan inte lösa laxproblemet.
          </note>
          <note>
            Jag förstår att Kaj Larsson är bitter och besviken över att detta
            förslag drogs tillbaka. Han har lagt ned mycket energi och satsat
            mycket prestige på det. I den ena intervjun efter den andra har
            vi läst i tidningarna att ingenting nu kunde stoppa den allmänna
            fiskevårdsavgiften. Kaj Larsson säger att vissa partier piskade
            upp stämningen, och att detta orsakade det hela. Jag tror att
            det kanske är att något överskatta partiarbetarnas möjligheter
            att påverka den stora opinionen.
          </note>
          <note>
            I själva verket fanns det - om jag inte minns alldeles fel -
            21 motioner med anledning av denna proposition från riksdagens
            samtliga partier. I ett stort antal av dessa motioner yrkades
            avslag på propositionen, däribland i motioner från Kaj Larssons
            eget parti, i vilka det alltså yrkades avslag på partiets egen
            proposition.
          </note>
          <note>
            Om jag fortfarande minns rätt ville varken Vänsterpartiet eller
            Miljöpartiet godkänna fiskevårdsavgiften i den form som den föreslogs.
            Kaj Larsson bör nog gå till det egna partiet i stället och analysera
            frågan där. Han kommer att finna att det fanns ett icke obetydligt
            motstånd även bland det egna partiets medlemmar.
          </note>
          <note>
            Kaj Larsson säger att vi inte har lämnat några alternativa förslag.
            Det har vi visst! Vi har pekat på att de fungerande fiskevårdsområdena
            säljer fiskekort för ca 200-250 miljoner kronor per år enligt
            Per Wramners utredning. Detta är pengar som i stort sett går tillbaka
            till fiskevården. Vi har pekat på möjligheterna att utvidga fiskevårdsområdesbildandet
            till att också gälla Östersjökusten och de stora sjöarna. På det
            sättet kan vi få en naturlig finansiering av fiskevården, så som
            den fungerar inom de nu befintliga fiskevårdsområdena.
          </note>
          <note>
            Anf. 107 KAJ LARSSON (s) replik
          </note>
          <note>
            Herr talman! Fiskevårdsområdena skall vara med och betala - jo,
            jag har hört det, Carl G Nilsson. Men i vattenägarnas eget förbund,
            som Carl G Nilsson har varit ordförande i, fanns det en person
            som har gjort en utredning om detta. Han hamnade inte på några
          </note>
          <note>
            200 miljoner kronor, utan en betydligt mindre summa.
          </note>
          <note>
            Jag tror att han kom fram till ungefär 30 miljoner kronor.
          </note>
          <note>
            Frågan är då om Carl G Nilsson för att få in samma summa stödjer
            förslaget som går ut på att fördubbla fiskekortsavgiften i fiskevårdsområdena,
            och betala in hälften av den summan som sedan skall gå till åtgärder
            för fiskevården?
          </note>
          <note>
            När jag har gått ut och frågat sportfiskare och vattenägare om
            detta har de vinkat med kalla handen och sagt att detta inte får
            förekomma. Om detta är ett förslag har det i så fall inte varit
            förankrat ute bland allmänheten.
          </note>
          <note>
            Carl G Nilsson döpte detta och gick ut med ordet
          </note>
          <note>
            "mörtskatt". Jag tycker att han på ett orättvist sätt har målat
            upp en nidbild av hela förslaget. I stället borde han kanske ha
            hjälpt till att föra ut den rätta informationen, så att människor
            hade fått välja själva. Jag är litet besviken på detta, Carl G
            Nilsson.
          </note>
          <note>
            Anf. 108 CARL G NILSSON (m) replik
          </note>
          <note>
            Herr talman! Jag måste erkänna att "mörtskatt"
          </note>
          <note>
            ursprungligen inte är mitt ord. Jag brukar kalla det för
          </note>
          <note>
            "metskatt", vilket jag tycker är mera relevant. Men det kan vi
            strida om.
          </note>
          <note>
            Också om hur mycket pengar som omsätts i fiskevårdsområdena och
            i fiskevårdsföreningarna kan vi strida. Jag har hämtat min uppgift
            om drygt 250 miljoner kronor per år från en statlig utredning
            gjord av
          </note>
          <note>
            Fiskeriverkets generaldirektör Per Wramner. Beloppet kanske ligger
            någonstans mellan de nämnda siffrorna
          </note>
          <note>
            - vad vet jag? Det är förresten fråga om gamla siffror.
          </note>
          <note>
            Huvudsyftet med vårt förslag är att pengar till fiskevård skall
            gå kortaste vägen mellan konsument och producent respektive mellan
            producent och konsument. De som vill utnyttja vissa eller alla
            specifika vatten skall betala för sitt användande av dessa vatten,
            och pengarna skall gå kortaste vägen och med minsta byråkrati
            tillbaka till dem som sköter fiskevården, nämligen fiskevattenägarna,
            som enligt Sveriges riksdags beslut har det övergripande ansvaret
            för den konkreta fiskevården.
          </note>
          <note>
            Anf. 109 MAGGI MIKAELSSON (v) replik
          </note>
          <note>
            Herr talman! När det gäller fiskevårdsavgiften,
          </note>
          <note>
            Kaj Larsson, tycker jag nog att regeringen får ta det fulla ansvaret
            för att propositionen drogs tillbaka. Vi var från Vänsterpartiet
            beredda att ställa oss bakom en fiskevårdsavgift. Nog talat om
            det - det är historia.
          </note>
          <note>
            När det sedan gäller laxen tycker jag att det haltar när man
            menar att jag skulle värna om laxen bara därför att jag råkar
            bo i Norrland. Det har hemskt litet med det att göra. Jag kan
            lova Kaj Larsson att jag skulle ha slagits lika mycket för fisket,
            om jag i stället hade bott i Kalmar, i Karlskrona eller någon
            annanstans i närheten av de områden där fiskarna drabbas.
          </note>
          <note>
            Det förslag som nu framlagts betyder att andra fiskare drabbas,
            och det är inte poängen. Problemet är att det faktiskt är ett
            akut hot om utrotning av ett antal arter.
          </note>
          <note>
            Jag tycker också att Sverige har agerat bra i Warszawakommissionen,
            och det är bra att man samarbetar med Finland i det sammanhanget.
            Frågan är hur EU
          </note>
          <note>
            kommer att jobba för oss i dessa frågor. Jag vill fråga om Kaj
            Larsson tycker att det är logiskt att man tillåter laxfiske utöver
            den gräns som vi var beredda att gå ned till i Östersjön, samtidigt
            som man sätter stopp för det mycket lilla fiske som i dag bedrivs
            längs Norrlandskusten.
          </note>
          <note>
            Anf. 110 KAJ LARSSON (s) replik
          </note>
          <note>
            Herr talman! Sverige kommer naturligtvis att följa den uppgörelse
            som träffats i Warszawa. Det finns ingen anledning att göra ett
            mindre uttag än vad man har kommit överens om.
          </note>
          <note>
            Som jag sade tidigare stoppar vi inte laxfisket genom att göra
            mindre uttag i Sverige. Andra länder kommer att fortsätta att
            fiska, och den svenska industrin kommer att fortsätta att efterfråga
            lax. Det stimulerar kanske både Polen och de baltiska staterna
            till att fiska utöver sina kvoter, något som vi har väldigt svårt
            att kontrollera. Det innebär inte någon förbättring för den naturreproducerande
            laxen i Östersjön.
          </note>
          <note>
            Det är vidare gott om lax, inte brist på lax. Problemet är den
            naturreproducerande laxen. Av 10 laxar i Östersjön är 9 utsatta
            och 1 naturreproducerad. Det finns t.o.m. en del som hävdar att
            de odlade laxarnas andel är ännu högre.
          </note>
          <note>
            Det är alltså inte brist på den här varan. Skall vi stoppa laxfisket
            i Östersjön, måste det vidtas också andra åtgärder. Då måste vi
            stoppa utsättningarna, både i Finland och i Sverige. Vi kan inte
            fortsätta att sätta ut lax, om vi inte fiskar upp den.
          </note>
          <note>
            Detta är viktiga synpunkter, och det är också därför som samarbetet
            med de finska fiskekollegerna nu har inletts. Jag hoppas att det
            i EU kommer att ha mycket stor betydelse vad Finland och Sverige,
            två länder som är medlemmar i EU, tycker om fisket i
          </note>
          <note>
            Östersjön.
          </note>
          <note>
            Anf. 111 MAGGI MIKAELSSON (v) replik
          </note>
          <note>
            Herr talman! Jag kan ställa mig bakom det som sist sades. Jag
            tycker att det är bra att denna diskussion mellan Finland och
            Sverige kommer i gång. Vi måste kanske minska utsättningen av
            odlad lax för att minska trycket på den naturreproducerande laxen.
          </note>
          <note>
            Men jag håller inte med när Kaj Larsson säger att det inte finns
            någon anledning för Sverige att gå under den kvot som vi har förhandlat
            oss till. Vi var ändå beredda att gå lägre, och det är åtminstone
            10 % chans att varje lax som man inte fångar är en naturreproducerad
            lax. Som Gudrun Lindvall sade tidigare är det kanske de få laxar
            som är naturreproducerande som får chansen att komma tillbaka
            till de svenska älvarna och föröka sig där. Det är kanske precis
            det som är avgörande för att de skall överleva som art. Jag tycker
            därför att det finns all anledning att diskutera dessa frågor.
          </note>
          <note>
            Vi måste driva denna fråga mycket hårt. Det är bra om det har
            kommit i gång diskussioner med finnarna.
          </note>
          <note>
            Som jag har förstått saken har det tagit litet längre tid för
            dem att inse vikten av detta. Det är också där som merparten av
            odlingen och utsättningen av annan lax sker.
          </note>
          <note>
            Anf. 112 KAJ LARSSON (s) replik
          </note>
          <note>
            Herr talman! Det är riktigt, Maggi Mikaelsson, att finnarna inte
            har varit påskyndare när det gällt att dra ned på fisket av lax
            i Östersjön.
          </note>
          <note>
            Jag har full respekt för Fiskeriverkets styrelse, och jag vill
            inte som politiker hoppa in i diskussionen om detta. Man har diskuterat
            med förbunden både på sportfiskar- och på yrkesfiskarsidan och
            kommit överens med dem, och man har lyssnat på biologer och fattat
            ett enhälligt beslut i Fiskeriverkets styrelse.
          </note>
          <note>
            Det är dit som vi har delegerat omhändertagandet av beståndsvården.
            Det känns fel att som politiker gå in styrande och säga: Det som
            ni gör accepterar vi inte -
          </note>
          <note>
            vi sätter stopp för fisket.
          </note>
          <note>
            Det skedde faktiskt ett år genom Fiskeriverkets försorg, men
            det blev helt fel. Den 1 december stoppade man laxfisket innan
            den svenska kvoten ens var upptagen. Följden blev att många laxfiskare
            fick ligga stilla, och det upphävdes ett ramaskri.
          </note>
          <note>
            När man nu kommit så långt och varit så överens i
          </note>
          <note>
            Fiskeriverkets styrelse tycker jag att vi skall låta den fortsätta
            att arbeta med detta.
          </note>
          <note type="speaker">
            Anf. 113 EVA ERIKSSON (fp)
          </note>
          <note>
            Herr talman! Det känns ganska konstigt att komma in i debatten
            i detta läge, eftersom det verkar som man med de gjorda inläggen
            och replikskiftena nästan har slutdebatterat denna fråga. Jag
            skall ändå nämna några små punkter.
          </note>
          <note>
            Jag vill först till Gudrun Lindvall säga något om fiskevårdsavgiften,
            som jag inte hade tänkt nämna.
          </note>
          <note>
            Att vissa partier skriker till i en fråga, så att de får andra
            partier att ändra sig är för mig demokratins gång. Det är ett
            sätt för partierna att bilda opinion, och vi måste väl ha tillåtelse
            att göra det utan att bli uppläxade. Det är en helt legal del
            i den demokratiska processen, inte minst viktig i partiernas opinionsbildning.
          </note>
          <note>
            Vi har alla i debatten understrukit att laxens framtid i Östersjön
            är en viktig fråga. Den är viktig inte bara för den biologiska
            mångfalden, naturen och miljön utan också för yrkesfiskarna och
            sportfiskarna.
          </note>
          <note>
            Den är också viktig för turistnäringen. Låt mig också peka på
            vikten av politikernas vilja och förmåga att bevara en starkt
            hotad art som värdefull naturresurs.
          </note>
          <note>
            Detta blir något av ett test på om vi politiker förmår leva upp
            till de tjusiga nationella och internationella utfästelserna om
            att skydda den biologiska mångfalden. I alla dessa frågor sammantagna
            gäller det seriösa ställningstaganden. Det är för mig inte så
            enkelt som att bara säga stopp. Det handlar här om samverkan med
            andra länder, om att påverka andra länder internationellt på bred
            front för att klara den här frågan. Det handlar om en koppling
            mellan natur, miljö och näring.
          </note>
          <note>
            Jag hoppas att detta inte är sista gången som vi i den här kammaren
            diskuterar laxpolitiken.
          </note>
          <note>
            Jag hoppas att det inte blir samma sak med laxpolitiken som med
            den s.k. mörtskatten, att den går ett snöpligt öde till mötes,
            genom laxens frånfälle. Vi politiker i den här kammaren kommer
            naturligtvis inte att tillåta att regeringen inte för upp frågan
            på dagordningen igen. Jag utgår från att regeringen redovisar
            vilka kontakter man har i Warszawakommissionen och de åtaganden
            som man har i ett EU-perspektiv.
          </note>
          <note>
            Jag utgår också från att regeringen noggrant följer frågan och
            att den myndighet som är tillsatt av regeringen för att följa
            frågan vidtar de nödvändiga och kraftfulla åtgärder som kommer
            att krävas, samt att regeringen återkommer till riksdagen.
          </note>
          <note>
            Därmed, herr talman, vill jag yrka bifall till utskottets hemställan.
            Vi har från utskottets sida i detta betänkande klart understrukit
            vikten av att aktivt följa denna fråga och att vidta kraftfulla
            åtgärder.
          </note>
          <note>
            Anf. 114 GUDRUN LINDVALL (mp) replik
          </note>
          <note>
            Herr talman! Jag vill bara kort säga till Eva Eriksson att jag
            har full respekt för att partier försöker bilda opinion för sina
            synpunkter. Det är helt klart så demokratin fungerar.
          </note>
          <note>
            Vad jag däremot finner förvånande är att regeringen inte driver
            igenom frågan, när man har stöd för den i kammaren, utan kräver
            något slags konsensusbeslut.
          </note>
          <note>
            Om det skall vara regeringens arbetssätt i fortsättningen vet
            vi att väldigt litet kommer att bli gjort.
          </note>
          <note>
            Det här är alltså inte riktat mot dem som försöker bilda opinion
            för sin egen uppfattning, utan snarare mot regeringen för dess
            flathet att inte driva frågan trots att det finns en majoritet
            i kammaren.
          </note>
          <note type="speaker">
            Anf. 115 CHRISTER SKOOG (s)
          </note>
          <note>
            Herr talman! Laxfrågan och laxproblematiken har alltid dominerat
            Fiskeriverkets styrelsesammanträden, framför allt på senare tid,
            med tanke på den uppkomna situationen med den s.k. M 74-sjukdomen,
            som här har nämnts, och en del andra hot mot de vilda laxstammarna.
            Fiskeriverkets styrelse har alltså vid flera tillfällen behandlat
            frågan och försökt hitta de lösningar som kan tillgodose alla
            de berättigade krav som ställs. Det är miljökrav, yrkesfiskets
            krav, sportfiskets krav och därmed sportfisketurismens krav och
            önskemål och inte minst de inkomstbringande sportfiskeuthyrningarna
            runtomkring i våra älvar.
          </note>
          <note>
            Vi vet att det vid de särskilda förhandlingar som sker varje
            år i Warszawa i samband med Östersjödiskussionen kommer råd från
            forskare och råd från dem som har ekonomiska intressen, nämligen
            branschen som sådan. Sedan görs det en sammanvägning, en kompromiss,
            någon sorts likriktare, så att frågan avgörs. Vissa forskare vill
            att laxfisket skall stoppas helt till sjöss. Skälet till det är,
            enligt vad som har sagts oss, att det av den lax som finns framför
            allt ute i
          </note>
          <note>
            Östersjön är 90 % som är odlad och 10 % som är vild.
          </note>
          <note>
            När den här frågan senast var uppe i Fiskeriverkets styrelse
            var det, precis som Kaj Larsson sade, en enig styrelse som ställde
            sig bakom de regler som gäller under innevarande år. Här har det
            alltså skett en fördelning mellan de olika kuststräckorna runt
            Östersjön, framför allt vid Norrlandskusten. Vad gäller inskränkningen
            - förändringen eller försämringen -
          </note>
          <note>
            av reglerna för de olika laxförande älvarna har enbart biologisk
            hänsyn legat till grund för beslutet. Därför sker det indragningar
            t.o.m. i den älv som är bäst från laxens synpunkt, nämligen Mörrumsån,
            och vidare en del indragningar i Norrland och stopp i en del älvar,
            enbart av det skälet att vi i Sverige skall leva upp till vad
            vi har kommit överens om internationellt.
          </note>
          <note>
            Jag vill också gärna, herr talman, kommentera det tidigare resonemanget
            om ensidiga svenska stopp för yrkesfiske i Östersjön. Jag vill
            understryka vad Kaj
          </note>
          <note>
            Larsson sade, dvs. att vi icke kan agera ensidigt, framför allt
            inte nu, som medlemmar i EU, utan här gäller det att försöka få
            en internationell förståelse för den problematik som finns runt
            laxfisket och laxfiskefrågan.
          </note>
          <note>
            Vi hade för något år sedan ett ensidigt svenskt stopp, och vad
            blev följden av detta? Jo, följden av detta blev att svenska laxfiskare
            gick hemma på kajen och sparkade sig trötta, medan danskar och
            andra fiskade upp laxen. Laxen rönte alltså samma grymma öde ändå,
            att hamna någonstans ovanför havet.
          </note>
          <note>
            Därför är det viktigt att vi i Sverige, med vårt internationella
            anseende, verkligen lever upp till de internationella överenskommelserna,
            även om vi inte alltid tycker att vi når så långt som vi egentligen
            borde. Men jag tror att det här på sikt kommer att tränga igenom
            och att man i fortsättningen också ser till den stora näring som
            yrkesfisket utgör, till sportfisket, fisketurismen och fritidsfisket
            och därutöver det s.k.
          </note>
          <note>
            husbehovsfisket, som också är en mycket viktig del längs våra
            kuststräckor.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            12 § Kemikaliekontroll
          </note>
          <note>
            Föredrogs
          </note>
          <note>
            Jordbruksutskottets betänkande 1995/96:JoU10
          </note>
          <note>
            Kemikaliekontroll
          </note>
          <note type="speaker">
            Anf. 116 HANNA ZETTERBERG (v)
          </note>
          <note>
            Herr talman! Vi har i dag att diskutera ett betänkande som handlar
            om kemikalier, och det är en stor majoritet av utskottet som står
            bakom det. Det innebär inte att de frågor som diskuteras här inte
            är kontroversiella. I många av frågorna, framför allt när det
            gäller enskilda ämnen, är utredningar på gång, och det händer
            väldigt mycket även i andra instanser som sysslar med dessa frågor,
            som Naturvårdsverket och liknande.
          </note>
          <note>
            Jag har mycket stor respekt för att vi behöver vänta på vad många
            av utredningarna kommer att säga. Vi är inte experter, utan vi
            är politiker och vi behöver hjälp med att komma till rätta med
            många av dessa frågor.
          </note>
          <note>
            Men det finns några saker som jag funderar kring, och den viktigaste
            saken är den obligatoriska miljövarudeklarationen, som vi har
            diskuterat vid tidigare tillfällen. Jag tycker fortfarande att
            det är ett mycket bra förslag. Utskottet hänvisar till att Kretsloppsdelegationen
            har den frågan på sitt bord och har diskuterat den. Det är bra
            att Kretsloppsdelegationen har diskuterat frågan, men jag undrar
            om det verkligen är så att vi måste vänta. Kan vi inte gå vidare
            ändå?
          </note>
          <note>
            Jag tror inte att det finns någonting som står i motsats till
            att införa en obligatorisk miljövarudeklaration. Det är inga andra
            skatter, och det finns inga andra förslag.
          </note>
          <note>
            Som konsumentupplysning är detta en nödvändig sak. Någonting
            som är viktigt för producenterna är att se över sin verksamhet,
            att se över vad som är innehållet i själva produkten och hur produktionen
            sker.
          </note>
          <note>
            Problemet är, som vanligt, inte de företag som går vidare, tar
            enskilda initiativ och jobbar väldigt bra med de här frågorna,
            utan problemet är de som inte gör det. Det är dem som vi vill
            komma åt.
          </note>
          <note>
            Det är inte, som sagt var, första gången som frågan diskuteras.
            Det handlar i dag om varför vi måste vänta på Kretsloppsdelegationen.
            Kan vi inte gå vidare i det här fallet?
          </note>
          <note>
            En annan sak som jag också funderar på om vi verkligen behöver
            vänta på gäller kadmium i batterier.
          </note>
          <note>
            Det finns en bra kartläggning av hur mycket kadmium som släpps
            ut i Sverige, och vi vet att den största delen kommer från batterier.
            Vi vet också att insamlingen av batterier har fungerat väldigt
            dåligt. Enligt
          </note>
          <note>
            Naturvårdsverket kommer vi inte att nå upp till de krav som vi
            tidigare har satt upp bl.a. här i kammaren.
          </note>
          <note>
            Insamlingen av batterier måste ju ske förr eller senare. Det
            finns dessutom alternativ till kadmiumbatterierna. Att använda
            substitutionsprincipen i det här fallet vore väl ganska bra, när
            det finns alternativ.
          </note>
          <note>
            Det här är också ett exempel på ett ställe där jag tror att utskottet
            skulle ha kunnat gå vidare och föreslå någonting i stället för
            att vänta på utredningen. Utskottet skulle ha kunnat föreslå en
            pant på batterier redan nu och, naturligtvis, ha väntat på den
            pågående utredningen, som förhoppningsvis kommer med ett väldigt
            bra förslag på hur vi skall få in det kadmium som sprids i vår
            natur.
          </note>
          <note>
            Herr talman! Jag vill yrka bifall till reservation nr
          </note>
          <note>
            3, som handlar om miljövarudeklaration. Här tycker jag, såsom
            jag många gånger förut har sagt, att utskottet gör ett misstag
            i att inte driva frågan om obligatorisk miljövarudeklaration på
            varor och produkter.
          </note>
          <note type="speaker">
            Anf. 117 GUDRUN LINDVALL (mp)
          </note>
          <note>
            Herr talman! Det här betänkandet baseras till stor del på motioner
            som lagts av Miljöpartiet, både enskilda motioner och partimotioner.
            Många frågor som diskuteras i dessa har en gemensam nämnare, nämligen
            kemikaliesamhället.
          </note>
          <note>
            Vi diskuterar försurning i många olika sammanhang. Vi tittar
            på blödande granar. Vi kan se att en stor del av de svampmycel
            som finns i skogen håller på att försvinna.
          </note>
          <note>
            Vi diskuterar allergier och ser att allt fler barn börjar bli
            allergiska - det kommer siffror som visar att så mycket som 70
            % av alla barn som börjar skolan är allergiska eller överkänsliga.
            Detta hänger ihop med kemikaliesamhället. Vi diskuterar cancrar
            som i vissa fall ökar.
          </note>
          <note>
            Vi diskuterar minskningen av den biologiska mångfalden. Många
            arter som är beroende av andra arter i näringskedjan minskar.
            Exempelvis minskar fåglar därför att insekterna minskar på grund
            av att vi hanterar gifter i jordbruket på ett sätt som gör att
            insekterna inte kan leva kvar. Vi vet att Sveriges jordar i dag
            knappast är levande strukturer utan mera odlingssubstrat, där
            kemikaliehanteringen har gjort att mycket av de mikroorganismer
            som skall finnas i en jord inte längre finns.
          </note>
          <note>
            Vi har just diskuterat laxsjukdomen M 74. Där är man i alla fall
            överens om en sak, nämligen att det är miljöpåverkan som är orsaken.
            Exakt vilket ämne i miljön det är som är orsaken vet vi inte.
          </note>
          <note>
            Det här är väldigt vanligt när vi diskuterar den här typen av
            frågor. Vi vet inte exakt vad det är. Många kräver exakta bevis
            för vilket ämne det är som påverkar, men den frågan tror jag aldrig
            vi kommer att få svar på. Svaret på alla de här problemen ligger
            i det faktum att vi har ett kemikaliesamhälle där ungefär
          </note>
          <note>
            15 000 kemikalier finns i omlopp.
          </note>
          <note>
            Många av dessa är giftiga. Många är bioackumulerade, dvs. blir
            kvar i levande organismer. Något vi definitivt aldrig vet är vilken
            effekt de har när man blandar dem, och de blandas naturligtvis
            i allt levande.
          </note>
          <note>
            Vi behöver inte gå längre än till Baltikum för att se att det
            inte förhåller sig likadant där som här. Det finns det många undersökningar
            som visar. Där har man en annan biologisk mångfald. Där har man
            betydligt mindre allergier - ungefär 6 %, jämfört med våra 70
            % i vissa fall. Man har ett helt annat liv i jorden, eftersom
            man inte har använt insektsmedel på samma sätt osv.
          </note>
          <note>
            Man kan också se att när människor flyttar från dessa av kemikaliesamhället
            opåverkade samhällen till den vanliga västvärlden får även dessa
            människor samma problem som vi har som redan bor här.
          </note>
          <note>
            För att kunna komma till rätta med alla de här problemen borde
            vi alltså titta på roten till det onda:
          </note>
          <note>
            kemikaliesamhället. Vi borde också vara öppna för att bedriva
            en miljöpolitik där vi begränsar antalet kemikalier. Där måste
            försiktighetsprincipen gälla, dvs. att vi ibland begränsar kemikalier
            utan exakta bevis. Kan man påvisa att ett ämne är giftigt måste
            vi också våga förbjuda ämnen som är närstående och som med största
            sannolikhet kan misstänkas ha samma effekter.
          </note>
          <note>
            Det gäller framför allt de klorerade ämnena. Vi vet att nästan
            alla ämnen som innehåller fluor, klor, brom och jod, men framför
            allt de klorerade, är miljögifter. De är ofta fettlösliga, och
            de är bioackumulerade. Här borde vi våga fatta politiska beslut.
          </note>
          <note>
            Miljöpartiet blir ofta anklagat för att inte prata om visioner
            utan om detaljer. Jag undrar om man skulle acceptera den anklagelsen
            i andra debatter. Skulle man kunna diskutera arbetslösheten och
            inte diskutera även detaljerna? Eller skulle man kunna diskutera
            den ekonomiska politiken utan att diskutera detaljerna?
          </note>
          <note>
            Nej, det skulle man inte! Där vet man att politiken är detaljerna.
            Jag påstår att det är likadant i miljöpolitiken. Det är detaljerna
            som är politiken!
          </note>
          <note>
            Om man sätter upp mål och tror att någon annan skall fixa målen
            åt en tycker jag att man är politiskt feg. Det är när man fattar
            beslut nere på detaljnivån som man börjar ta steg på vägen mot
            visionen, och det är först då man vågar bedriva en aktiv miljöpolitik.
          </note>
          <note>
            Därför kommer vi att fortsätta att lägga fram förslag om detaljer.
            På så vis kan vi nå det samhälle vi vill nå, nämligen ett samhälle
            som kan finnas kvar långsiktigt och bli långsiktigt hållbart.
            I det samhället finns det ingen plats för många av de kemikalier
            vi har i dag.
          </note>
          <note>
            Många av de 15 000 kemikalier vi i dag omger oss med - internationellt
            kan man säga att det finns
          </note>
          <note>
            100 000 kemikalier - hör inte hemma i ett långsiktigt bärkraftigt
            och hållbart samhälle. De är giftiga! Cellen är konservativ, och
            cellen har inte anpassat sig till dem. Cellen kommer att behöva
            många, många generationer, kanske långt bortom den gräns då mänskligheten
            inte längre finns, för att kunna anpassa sig - om det ens någonsin
            är möjligt. I många fall är det inte det.
          </note>
          <note>
            Vi har bifogat en mängd reservationer till det här betänkandet.
            Jag tänker ta upp några stycken. Naturligtvis ställer jag mig
            för Miljöpartiets räkning bakom samtliga, och eftersom vi nu av
            en minister har fått veta att vi måste yrka bifall till dem för
            att säga att vi stöder dem kommer jag att yrka bifall till ganska
            många. För övrigt hoppas jag att talmannen tar itu med det problemet.
          </note>
          <note>
            Vi har en motion som handlar om materialbalanser. Eftersom jag
            har varit ordförande i Miljö- och hälsoskyddsnämnden i Södertälje
            i sex år och haft tillsyn över stora industrier vet jag att ett
            av problemen - som jag vet att jag inte är ensam om - när man
            utför denna tillsyn är att veta exakt vilka mängder av kemikalier
            det finns i fabrikerna. Det finns nämligen inga lagstadgade krav
            på någon exakt redovisning av hur mycket som åker in, vad det
            används till i olika led och hur mycket som kommer ut.
          </note>
          <note>
            Det här är ett problem av praktisk karaktär som gör att tillsynen
            i kommunerna många gånger blir svår. Det man ofta diskuterar med
            olika industrier är just exakt vilka mängder man stoppar in, hur
            det används i olika led och hur mycket som kommer ut.
          </note>
          <note>
            Hade vi ett krav på materialbalanser skulle mycket vara vunnet.
            Det skulle vara mycket lättare för tillsynsmyndigheter att få
            en överblick över vad som händer i industrierna. Jag yrkar alltså
            bifall till reservation 1, som handlar om detta.
          </note>
          <note>
            Jag yrkar också bifall till Miljöpartiets och Vänsterns gemensamma
            reservation om obligatoriska miljövarudeklarationer. Den plädering
            som Hanna Zetterberg höll gör dock att jag kan hoppa över den.
          </note>
          <note>
            Sedan kommer vi till det som anses som detaljer, nämligen enskilda
            ämnen. De enskilda ämnen Miljöpartiet har motionerat om är sådana
            där vi har en stor kunskap. Vi vet att så fort man diskuterar
            miljögifter kommer man också att diskutera dessa ämnen. Vi kan
            ta kadmium som ett exempel. Här yrkar jag bifall till reservationerna
            4 och 5.
          </note>
          <note>
            Vi vet att kadmium är ett ämne som definitivt inte hör hemma
            i något kretslopp i naturen. Det är ett giftigt ämne, en tungmetall
            som inte har här att göra.
          </note>
          <note>
            Det bästa vi kan göra är att se till att förbjuda det så att
            halterna minskar.
          </note>
          <note>
            I dag kommer ungefär 90 % av allt kadmium från batterier. Tyvärr
            är det så att den återvinning av kadmium som vi skall ha inte
            alls fungerar, utan kadmiumet kommer ut i naturen. Vi anser att
            om man menar allvar med att kadmiumet måste försvinna måste man
            förbjuda kadmium i varor och produkter.
          </note>
          <note>
            Vi anser också att detta förbud måste komma snabbt, för här har
            vi kunskapen. Det finns ingen anledning att vänta. Därför föreslår
            vi att förbudet skulle komma redan inom ett år.
          </note>
          <note>
            Det finns ingen som i dag argumenterar mot att kadmium är ett
            ämne som bör försvinna. Ändå har vi inte fattat de politiska beslut
            som behövs för att det skall försvinna ur cirkulationen. Det finns
            kvar, och det anser vi är väldigt olyckligt.
          </note>
          <note>
            Samma sak gäller kvicksilver, också det en tungmetall som definitivt
            inte hör hemma i det biologiska livet men som ändå finns. Här
            föreslår vi också ett förbud vad gäller försäljning. Vi säger
            att den 1 januari 1998 vore en lämplig tidpunkt och skulle önska
            att regeringen återkom med ett sådant förslag.
          </note>
          <note>
            Vi menar också att man borde titta över blyets förekomst i naturen.
            Bly är också ett ämne som inte skall finnas, och det ökar i marken
            i dag.
          </note>
          <note>
            Trots att vi vet att bly är giftigt ökar alltså mängden. Bly
            finns t.ex. i blymantlade kablar, som man har på många ställen.
            Dessutom låter man ofta kablarna ligga kvar när de är uttjänta.
            Det blyet börjar nu läcka.
          </note>
          <note>
            Det finns indikationer på att blyet läcker om kablarna ligger
            i närheten av vatten.
          </note>
          <note>
            Bly finns också i sänken och i ammunition. Det har diskuterats
            hemskt mycket utan att riksdagen har kunnat komma till skott och
            förbjuda det.
          </note>
          <note>
            Jag yrkar alltså bifall till reservation 6.
          </note>
          <note>
            I reservation 7 tar vi upp en sak där Sverige också internationellt
            skulle kunna få stöd, om man anser att
          </note>
          <note>
            Norden är internationellt, nämligen problemen med en ny typ av
            miljögift som kallas hormongifter, i det här fallet nonylfenol.
            Det är ett ämne som är mycket vanligt förekommande och finns i
            tvättmedel och plaster. Nonylfenol påminner i strukturen om östrogen,
            ett kvinnligt könshormon. Man vet att nonylfenol påverkar könskaraktären
            hos exempelvis fisk och krokodiler i USA, men man misstänker starkt
            att det också påverkar könskaraktären hos människor.
          </note>
          <note>
            Danska miljöministern har tagit ett initiativ och menar att man
            borde utreda ett förbud mot den här typen av ämnen i Danmark.
            Vi får ofta höra att det är svårare att gå före nu när Sverige
            har blivit medlem i
          </note>
          <note>
            EU. Men även Danmark är med i EU, och kan Danmark så kan vi.
            Sverige och Danmark kanske kunde göra gemensam sak och se till
            att skapa ett förbud mot den här typen av ämnen, som vi vet är
            otäcka och som antagligen kommer att diskuteras mycket i framtiden.
          </note>
          <note>
            Jag yrkar alltså bifall till reservation 7. Jag menar att Sverige
            har möjligheter. Vi skulle vilja att regeringen återkom med ett
            förslag om förbud mot nonylfenol, gärna i samarbete med Danmark,
            så att vi kan utöva påtryckningar om att hela EU skall förbjuda
            ämnet. Det borde bort!
          </note>
          <note>
            Jag yrkar också bifall till reservation 9 om avveckling av klorerade
            lösningsmedel. Det är också ämnen som borde bort enligt vad alla
            är överens om.
          </note>
          <note>
            Det är ämnen som antagligen påverkar laxen, t.ex. när det gäller
            sjukdomen M 74.
          </note>
          <note>
            Jag yrkar också bifall till reservation 10. I den tar vi upp
            arsenik, krom, kreosot, koppar och tenn, som fortfarande används
            som impregnering i trä, trots att man vet att de här ämnena vid
            den användningen kommer ut i naturen. Här finns det föreskrifter
            som i och för sig är bättre än de gamla men som inte efterlevs
            i Sverige i dag. Det säljs fortfarande mycket impregneringsmedel
            som definitivt borde tas ur cirkulation. Här menar vi att man
            borde använda substitutionsprincipen och substituera dessa ämnen
            så snart det kommer ett miljövänligare alternativ.
          </note>
          <note>
            Om man inte vågar göra det anser vi att man i alla fall skall
            se till att ha en rejäl miljöavgift för de här ämnena, som definitivt
            borde tas bort ur cirkulationen.
          </note>
          <note>
            Vi har föreslagit t.ex. 250 kr/kg för arsenik för att få i gång
            en teknikutveckling. Det finns faktiskt redan i dag försök som
            visar att ättikssyra skulle kunna användas lika väl som de här
            ämnena. Vi måste få i gång en utveckling så att vi inom en snar
            framtid kan få ett förbud mot de här ämnena.
          </note>
          <note>
            Detta är ett mycket viktigt betänkande som visar att vi politiker
            måste diskutera detaljerna för att vi skall kunna nå de miljömål
            vi har satt upp och som vi av Naturvårdsverket utvärdering vet
            att vi inte kommer att nå som det ser ut i dag. Annars kommer
            vi aldrig att ge de signaler som gör att de myndigheter som skall
            hjälpa oss att hantera de här frågorna kommer att ta steget fullt
            ut. Politiken i miljöpolitik liksom i annan politik är också diskussion
            och beslut i detaljer.
          </note>
          <note type="speaker">
            Anf. 118 LENNART DALÉUS (c)
          </note>
          <note>
            Herr talman! De olika resonemangen i det här betänkandet visar
            tydligt, tycker jag, det engagemang som jordbruksutskottet har
            i de viktiga miljöfrågorna, i det här fallet kemikaliefrågorna.
            Vi resonerar kring och återför i stora stycken diskussionen till
            det berättigade arbete som samhället måste bedriva för att komma
            till rätta med de negativa effekterna av kemikaliehantering.
          </note>
          <note>
            Den diskussion som har förts hittills och den redovisning som
            har gjorts av Hanna Zetterberg och
          </note>
          <note>
            Gudrun Lindvall visar också på det starka engagemanget för att
            hantera de här frågorna på ett allvarsamt sätt. Sedan har vi litet
            olika utgångspunkter när det gäller hur vi skall hantera frågorna.
          </note>
          <note>
            I utskottet har vi den mycket bestämda uppfattningen att det
            finns en ansvarsfördelning mellan olika aktörer i samhället, en
            ansvarsfördelning som vi är beredda att ansluta oss till. Den
            säger att de politiska resonemangen skall föras i detta forum.
            Därmed får regeringen och ytterst ansvariga myndigheter delegerat
            till sig den fortsatta hanteringen av inte minst detaljer kring
            enskilda kemikalier.
          </note>
          <note>
            Skälet till att vi för det här resonemanget är att riksdagen
            inte förfogar över de utredningsresurser som skulle behövas för
            att vi i detalj skulle kunna väga de olika kemikalierna och deras
            risker mot varandra. Det skulle se ut, om kammarkansliet gjordes
            om till något slags kemiskt laboratorium för att vi skulle kunna
            analysera och diskutera de här olika frågorna. Eller om vi skulle
            ägna oss åt laborativ verksamhet uppe i korridorerna kring jordbruksutskottet.
            Det fungerar ju inte! Samhället har delegerat de uppgifterna till
            andra, och vi ansluter oss till anhängarna av en sådan delegering.
          </note>
          <note>
            Detta gör vi mycket tydligt på s. 11 och 12 i betänkandet. Vi
            slutar i en sammanfattning där vi säger:
          </note>
          <note>
            Det är enligt utskottets mening mest ändamålsenligt att frågorna
            - de frågor som är av den karaktär som jag här har redovisat -
            hänvisas till den berörda myndigheten, som under lång tid byggt
            upp en betydande specialistkompetens och värdefulla erfarenheter
            av tillämpningen av lagen om kemiska produkter.
          </note>
          <note>
            Den här bedömningen är vi eniga om i utskottet.
          </note>
          <note>
            Det är alltså en enhällig bedömning i utskottet att frågorna
            bör hänvisas till den behöriga myndigheten.
          </note>
          <note>
            Anledningen till att jag poängterar detta är att alltså även
            Gudrun Lindvall och Vänsterpartiets representant i utskottet instämmer
            i den. Efter den diskussion som förts här en stund kan man då
            fråga sig: Vilken tolkning gör Gudrun Lindvall av det ställningstagande
            som återges i betänkandet från jordbruksutskottet, att frågorna
            bör hänvisas till den behöriga myndigheten, som byggt upp kompetens,
            osv.?
          </note>
          <note>
            Den andra omständighet som man kan nämna är att det finns andra,
            väl så viktiga kemikalier som de som har tagits upp här i detalj.
            Hur skall avvägningen bäst kunna ske - sker den bäst i riksdagen,
            sker den bäst i regeringen eller möjligen någon annanstans?
          </note>
          <note>
            Jag säger detta för att inte andra kemikalier som är nog så diskutabla
            skall komma på undantag i hanteringen.
          </note>
          <note>
            Den tredje principiella omständigheten är miljöbalken, till vilken
            vi i jordbruksutskottet - berättigat -
          </note>
          <note>
            hänskjuter mycket av diskussionen kring den detaljerade lagstiftningen.
            Vi är ju många som inte ville att vi skulle stå utan en miljöbalk
            i den situation som råder i dag. Men genom just Gudrun Lindvalls
            och
          </note>
          <note>
            Vänsterpartiets försorg har ju miljöbalken kunnat dras tillbaka
            från den här kammaren, och ändå vill just de aktörerna gå in och
            ingripa i det arbete som de själva har sett till nu kommer till
            stånd i regeringens regi.
          </note>
          <note>
            Det rimmar litet illa. Jag skulle vilja veta vad Gudrun
          </note>
          <note>
            Lindvall menar att miljöbalken skall ha för uppgifter som hon
            inte genom agerande i kammaren vill ta över genom ett omedelbart
            riksdagsbeslut.
          </note>
          <note>
            När jag nu är litet kritisk mot de resonemang som har förts av
            Miljöpartiet och till viss del Vänsterpartiet är det viktigt att
            framhålla det gedigna engagemang som jag tror finns i jordbruksutskottet
            när det gäller hanteringen av kemikaliefrågorna - jag talar då
            självklart för mitt eget parti, Centerpartiet. Men det måste ske
            genomtänkt - man måste veta vad det är man gör.
          </note>
          <note>
            Jag tycker att mängden av reservationer - mängden i sig, men
            också innehållet i reservationerna -
          </note>
          <note>
            visar att de förslag som läggs fram inte är genomtänkta.
          </note>
          <note>
            Jag skall tillåta mig några exempel, herr talman, och inte sedan
            fördjupa mig ytterligare i detaljer. I
          </note>
          <note>
            reservationen nr 5 som gäller insatser mot kadmium säger Miljöpartiet
            att man vill ha förbud mot all försäljning av varor och produkter
            innehållande kadmium från den 1 januari 1997.
          </note>
          <note>
            Nu är det så, herr talman, att det i det här samhället finns
            en mängd varor som innehåller kadmium, t.ex. bilar, plastskålar,
            skrivbordsunderlägg och pennor. Man kan räkna upp snart sagt alla
            tänkbara varor och produkter som finns i samhället. Självklart
            är en del begagnade och en del nya. Då måste man ju ställa frågan
            till Gudrun Lindvall, herr talman: Hur hade hon tänkt sig att
            man skall kunna förbjuda all försäljning av varor och produkter
            som innehåller kadmium från den 1 januari 1997? Är det begagnade
            produkter, nya produkter, stora produkter, små produkter, sammansatta
            produkter - - - Vad menar Gudrun Lindvall? Vad är tanken bakom
            detta? Och framför allt:
          </note>
          <note>
            Var är den rediga tanken bakom de resonemangen?
          </note>
          <note>
            Likartat resonemang, herr talman, förs ju gemensamt av Vänsterpartiet
            och Miljöpartiet, och jag har all respekt, skall jag säga, för
            det Hanna Zetterberg sade om angelägenheten i att snabbt komma
            fram med olika förslag. Jag kan som ordförande i Kretsloppsdelegationen
            försäkra Hanna Zetterberg om att det kommer förslag i den riktning
            som Hanna Zetterberg efterfrågar under det här året. Jag kan glädja
            Hanna
          </note>
          <note>
            Zetterberg med att det första förslaget med sådan inriktning
            kommer att överlämnas till miljöministern nu på fredag. Det gäller
            producentansvar för byggprodukter, och jag hoppas att det kommer
            att uppfattas som ett klart, tydligt, redigt och radikalt förslag,
            men det får vi säkert anledning att återkomma till senare.
          </note>
          <note>
            Också i frågan om obligatorisk miljövarudeklaration är jag litet
            undrande. Det sägs i reservationen att det skall upprättas en
            miljövarudeklaration på alla varor och produkter. Varor och produkter;
            det är en gammal pinnstol, en penna, en glasflaska och ett par
            skor. Är det det Miljöpartiet och Vänsterpartiet menar att man
            skall upprätta miljövarudeklarationer för? Hur har man tänkt?
            Vad är tanken, och var är framför allt den rediga tanken bakom
            de resonemangen?
          </note>
          <note>
            Det här, herr talman, är några exempel som visar att det inte
            är rimligt, och jag förstår att det har blivit litet oredigt här
            och där i de här förslagen. Det beror just på att riksdagen icke
            är ett forum som skall arbeta på det sättet. Vi skall arbeta med
            en övergripande politisk ansats och överlåta till de berörda myndigheterna
            att utforma i detalj bedömningar och resonemang som håller för
            framtiden och för skapandet av en bättre miljö och en bättre kemikaliekontroll.
          </note>
          <note>
            Med detta, herr talman, yrkar jag bifall till hemställan i jordbruksutskottets
            betänkande nr 10.
          </note>
          <note>
            Anf. 119 GUDRUN LINDVALL (mp) replik
          </note>
          <note>
            Herr talman! Det är en mängd frågor som Lennart
          </note>
          <note>
            Daléus ställer, och jag är litet förvånad att Lennart
          </note>
          <note>
            Daléus som ordförande inte är intresserad av att ta diskussionen
            i utskottet. Det hade jag nog trott att man hade, men jag har
            förstått att det är viktigare att profilera sig när man kommer
            till kammaren. Diskussionerna vi har i jordbruksutskottet blir
            allt torftigare, herr talman, för det finns inget intresse. Men
            det kanske beror på att det egentligen inte finns något intresse
            för frågorna.
          </note>
          <note>
            Jag har förstått att när det gäller Centerns miljöintresse är
            det ungefär så här: Man tycker att det är bra med utredningar,
            och man tycker att det är bra att det kommer någonting någon annan
            gång.
          </note>
          <note>
            Jag kan gärna ställa upp, Lennart Daléus, och svara på de här
            frågorna, men eftersom jag har två minuter på mig här lär jag
            inte hinna det nu. Det kanske inte heller var avsikten från Lennart
            Daléus sida att få svar på frågorna.
          </note>
          <note>
            Jag kan svara på en sak. Om obligatorisk miljövarukontroll står
            det i reservationen "kemiska produkter och varor". Lennart Daléus
            har uppenbarligen inte läst reservationen. Vad som brukar anses
            som kemiska produkter och varor tror jag att Lennart Daléus ganska
            väl känner till.
          </note>
          <note>
            Diskussionen om miljöbalken hoppas jag att vi inte behöver ha
            här för säkert den tionde gången. Jag försäkrar Lennart Daléus
            att det kommer att komma en miljöbalk som är betydligt bättre
            än det urvattnade moderat-centerförslag som lades förra gången
            och som också visade precis vilket miljöengagemang man egentligen
            har när det kommer till konkret politisk handling. Ord är en sak,
            Lennart Daléus, men det är när man skall träda till handling som
            det visar sig om intresset finns, eller om man nöjer sig med utredningar
            och "någon annan gång".
          </note>
          <note>
            Anf. 120 LENNART DALÉUS (c) replik
          </note>
          <note>
            Herr talman! Det där är ju bara prat. Det är inget konkret resonemang
            kring hur Gudrun Lindvall ser på den här rollfördelningen jag
            talade om. Det är naturligtvis heller inget konkret resonemang
            om hur Gudrun Lindvall tycker att relationen skall vara till miljöbalken.
          </note>
          <note>
            Det var en konkret sak, herr talman, som Gudrun
          </note>
          <note>
            Lindvall tog upp, och det var att det i reservationen står, säger
            hon, kemiska produkter och varor. Nu har ju alla i kammaren tillgång
            till materialet, nämligen s.
          </note>
          <note>
            24 i vårt betänkande, reservation 3. Fyra rader nedifrån börjar
            meningen "MVD skall finnas på alla varor och produkter". Det tror
            jag att alla i hela kammaren kan läsa. Det står ingenting om kemiska
            varor och produkter.
          </note>
          <note>
            Och även om så hade varit, herr talman, är begreppet kemiska
            varor ett förhållandevis oklart begrepp. Kemiska produkter, à
            la bonheure, men kemiska varor, herr talman, det är någonting
            som inte duger att ha som utgångspunkt för det resonemang man
            har här i reservationen.
          </note>
          <note>
            Anf. 121 GUDRUN LINDVALL (mp) replik
          </note>
          <note>
            Herr talman! Jag är övertygad om att Miljöpartiet och Centern
            i många fall kommer att diskutera den praktiska miljöpolitiken,
            och vi kan väl konstatera att det finns en stor skillnad. Centerpartiets
            intressesfär när det gäller miljöpolitiken är mycket snäv. Den
            omspänner PVC och kärnkraft. Sedan kan det handla om vad som passar
            för jordbruket, men det är en annan fråga.
          </note>
          <note>
            Jag får väl också läsa högt i den här reservationen då: "som
            anförs i motion Jo687 (mp), miljövarudeklarationer (MVD) blir
            obligatoriska för kemiska produkter och varor". Det råder väl
            ingen tvekan om vad det är, Lennart Daléus.
          </note>
          <note>
            I övrigt skulle jag mycket hellre ha sett en diskussion om vilken
            miljöpolitik man vill att regeringen skall föra under den här
            tiden vad gäller specifika ämnen, än att bara diskutera vem som
            skall göra vad, som om det vore det viktigaste i miljöpolitiken.
            Det viktigaste, Lennart Daléus, måste ändå vara att se till att
            de här kemiska ämnena tas upp till diskussion. De är garanterat
            farliga och bioackumulerande och hör inte hemma i ett kretsloppssamhälle
            som Lennart
          </note>
          <note>
            Daléus kallar det eller ett långsiktigt och bärkraftigt samhälle
            som jag kallar det. Jag hade hellre sett att diskussionen om dem
            hade varit ledande, i stället för diskussionen om var i organisationen
            respektive beslut skall fattas. Antingen har man ett levande miljöengagemang,
            och då vill man diskutera sakfrågorna, eller så tycker man att
            administrationen är intressantare att diskutera.
          </note>
          <note>
            Anf. 122 LENNART DALÉUS (c) replik
          </note>
          <note>
            Herr talman! Det finns inget samband mellan ett levande miljöengagemang
            och kravet på att alla beslut som rör miljön skall fattas i denna
            kammare. Något sådant samband finns inte, herr talman. Man kan
            ha ett levande miljöengagemang - jag tilltror mig själv ett sådant
            - men ändå tycka att det finns olika samhällsorgan och samhällsaktörer
            som är bäst skickade att utföra vissa uppgifter. I själva verket
            kan det vara så att om man tvingar in alla frågor i den här kammaren
            kan de få en sämre saklig behandling än vad de kan få ute på en
            myndighet som har den nödvändiga kompetensen.
          </note>
          <note>
            Jag skall inte ägna mer diskussion åt de här reservationerna.
            De står liksom för sig själva. Det citat
          </note>
          <note>
            Gudrun Lindvall gör av vad motionen innehåller är alldeles riktigt.
            Vad jag talar om är vad reservationen innehåller, och det är reservationen,
            herr talman, som vi har att ta ställning till senare i kväll.
          </note>
          <note>
            Anf. 123 HANNA ZETTERBERG (v) replik
          </note>
          <note>
            Herr talman! Jag tänker kommentera miljövarudeklarationen, som
            också handlar om var saker och ting skall beslutas om. Jag tycker
            att just beslut om miljövarudeklarationer är någonting som skall
            fattas här i kammaren. Det handlar om ramarna och om att försöka
            förändra det sätt på vilket många företag producerar sina varor.
            I kammaren har vi fattat många bra beslut om förbud mot produkter
            och ämnen, och vi kommer att göra det senare i kväll. Vi har behandlat
            miljöfrågor på ett mycket konstruktivt sätt. Men det viktiga är
            att det sker någonting ute i samhället.
          </note>
          <note>
            Jag tror att det just är en sak som miljövarudeklarationer som
            kan få många som sysslar med dessa frågor på ett helt annat sätt
            än vad vi gör att faktiskt börja fundera på ett annorlunda sätt.
          </note>
          <note>
            Det jag försöker säga är att det är viktigt att vi fattar beslut
            här, men det viktigaste är att det händer någonting någon annanstans,
            i en annan del av kedjan.
          </note>
          <note>
            Det är då vi kan förändra.
          </note>
          <note>
            Jag väntar med spänning på Kretsloppsdelegationen. Jag hoppas
            att det kommer ett förslag om obligatorisk miljövarudeklaration
            under detta år, men jag tror också att det finns många andra saker
            som vi behöver diskutera på ett annorlunda sätt. Det har inte
            bara att göra med miljövarudeklaration.
          </note>
          <note>
            Jag tror att diskussionen om vad som skall fattas beslut om fortfarande
            är viktig, även om jag anser riksdagens viktigaste uppgift vara
            att fatta beslut om ramarna.
          </note>
          <note>
            Anf. 124 LENNART DALÉUS (c) replik
          </note>
          <note>
            Herr talman! Jag är beredd att lägga mig platt inför det resonemang
            som Hanna Zetterberg för. Det är ett alldeles riktigt resonemang.
            Naturligtvis skall dessa frågor, t.ex. de om miljövarudeklaration,
            tas in i och bli en viktig del av ett övergripande miljöpolitiskt
            beslut och därmed riksdagsfrågor. Det är alldeles självklart.
          </note>
          <note>
            Min poäng tidigare i resonemanget var naturligtvis att det är
            bra att få underlag för ett korrekt och riktigt ställningstagande.
            Jag tror att Hanna Zetterberg kan hålla med mig om att man i reservationen
            kan se en del formuleringar som visar att det inte är slut- eller
            färdigtänkt, om jag uttrycker det försiktigt. Kanske har vi ändå
            nytta av att få in material just från kretsloppsdelegation och
            från andra utredningar och myndigheter, utan att vi för den skull
            skall vänta för länge.
          </note>
          <note>
            Får vi in tillräckligt mycket material i form av ett underlag
            gör det att vi kan fatta ett samlat och klokt beslut i frågorna.
          </note>
          <note>
            Jag tycker att de frågorna hör hit, men jag tycker att vi behöver
            ett underlag. Jag är för min del beredd att vänta något på ett
            underlag som ändå resulterar i ett klokt beslut. I övrigt delar
            jag Hanna Zetterbergs uppfattning i dessa frågor.
          </note>
          <note>
            Anf. 125 HANNA ZETTERBERG (v) replik
          </note>
          <note>
            Herr talman! Jag är rädd att det ändå går för långsamt. Redan
            1994 fanns det i en SOU ett ganska bra förslag till miljövarudeklaration
            som man skulle ha kunnat börja utveckla då. Jag hoppas att det
            är det förslaget som Kretsloppsdelegationen tittar på för tillfället,
            för det är en ganska bra grundläggande förutsättning för miljövarudeklaration.
          </note>
          <note>
            Anf. 126 LENNART DALÉUS (c) replik
          </note>
          <note>
            Herr talman! Vad som kommer från Kretsloppsdelegationen kan jag
            inte redogöra för nu - varken för det som kommer på fredag eller
            det vi kommer med i ett slutligt material.
          </note>
          <note>
            Det är, herr talman, egentligen inte min mening att retas med
            Hanna Zetterberg, men det är faktiskt så att diskussionen kring
            dessa frågor fördes i ganska god omfattning, vågar jag säga, i
            samband med ett tidigare miljöbalksförslag. Nu ville några inte
            diskutera det förslaget i kammaren, utan man ville ha ett nytt.
            Jag kan böja mig för att det blev på det sättet, men däri har
            vi ändå en förklaring till att frågorna ännu inte finns på riksdagens
            bord. Jag är inte den förste som har bidragit till den fördröjningen.
            Jag hoppas att det till slut kommer bra material som vi kan diskutera
            även när det gäller dessa deklarationer. Då kanske vi får anledning
            att göra gemensam sak i ställningstagandet.
          </note>
          <note type="speaker">
            Anf. 127 ÅSA STENBERG (s)
          </note>
          <note>
            Herr talman! Det betänkande som vi nu debatterar handlar om 40
            motionsyrkanden från allmänna motionstiden - de flesta från Miljöpartiet,
            som Gudrun
          </note>
          <note>
            Lindvall påpekade. De ligger alla inom ämnesområdet kemikaliekontroll.
            Jag vill säga något om syftet med kemikaliekontroll till att börja
            med.
          </note>
          <note>
            Syftet är ju att minska riskerna för skador på människa och miljö,
            som kan uppstå av kemiska produkter av olika slag. Olika aktörer
            har olika ansvar.
          </note>
          <note>
            Tillverkare och importörer har huvudansvar för de kemiska produkter
            som de levererar. De som sedan använder produkterna har ansvar
            för att hanteringen inte orsakar skador på miljön.
          </note>
          <note>
            Samhället, dvs. tillsynsmyndigheterna, skall se till att företagen
            gör vad de skall för att minska skadorna och undanröja riskerna.
            Den lag som reglerar detta arbete är lagen om kemiska produkter,
            LKP. Det är en utpräglad ramlagstiftning. Riksdagen har stiftat
            lagen, och riksdagen lägger fast de grundläggande principerna.
            Sedan har riksdagen delegerat beslutanderätten och föreskriftsrätten
            när det gäller detaljer till regeringen och till de myndigheter
            som regeringen bestämmer.
          </note>
          <note>
            Vid flera tillfällen har vi diskuterat kemikaliekontrollens inriktning,
            bl.a. i samband med kretsloppspropositionen. Då har vi här i riksdagen
            bl.a. slagit fast, även om jag inte var med vid det tillfället,
            att kemikaliekontroll är viktigt i arbetet för en långsiktigt
            hållbar utveckling, att begränsning av risker är betydelsefullt
            att jobba med, att substitutionsprincipen skall tillämpas och
            att den kanske behöver vidareutvecklas, att Sverige bör verka
            med kraft inom EU
          </note>
          <note>
            eftersom vi ofta har längre gående krav, och att vi skall jobba
            aktivt i de baltiska staterna och Östeuropa och prioritera att
            hjälpa till där. Vi tog också ställning för att det är viktigt
            att ge stöd och kunskapsöverföring till kommuner och till små
            företag, t.ex.
          </note>
          <note>
            Motionerna kan indelas i två grupper: dels motioner som behandlar
            övergripande frågor som lagstiftning, mål och riktlinjer, dels
            motioner som tar upp mer specificerade produkter och som kräver
            förbud eller restriktioner.
          </note>
          <note>
            Under den första delen av betänkandet, som berör lagstiftning,
            finns det tre reservationer. Jag yrkar avslag på de reservationerna
            med motiveringen att de i stort är tillgodosedda. Jag vill tillägga
            att kemikaliekontrollen även berörs av miljöbalksutredningen och
            att det blir möjligt att återkomma till denna fråga.
          </note>
          <note>
            Till Hanna Zetterberg vill jag säga att jag tror att miljövarudeklarationer
            är ett bra instrument, men att det är bra om vi vet litet mer
            om vad det innebär och vilka konsekvenser det får innan vi fattar
            beslut. Jag har också förmånen att få sitta i Kretsloppsdelegationen
            och diskutera frågan. Jag tror att det är ett bra medel att använda
            i miljöarbetet.
          </note>
          <note>
            Nu, herr talman, vill jag gå över till den andra delen av betänkandet,
            där de motioner behandlas som innehåller speciella yrkanden runt
            en rad kemiska produkter och varor. Det finns specifika krav på
            förbud utan undantag och vid en viss tidpunkt. Det finns förslag
            om att befintliga dispensmöjligheter inte skall tillämpas osv.
          </note>
          <note>
            Jag vill först poängtera att jag liksom utskottet -
          </note>
          <note>
            för övrigt i full enighet, vilket Lennart Daléus också tog upp
            - tycker att det är oerhört angeläget att man vidtar åtgärder
            mot alla de produkter som aktualiseras i motionerna. Det är inte
            så att vi inte tycker att det skall till åtgärder mot de produkterna.
          </note>
          <note>
            Utskottet har för att öka sina kunskaper inom detta område genomfört
            en utfrågning av Kemikalieinspektionen. Det visade sig, inte oväntat,
            att Kemikalieinspektionen har samtliga nämnda ämnen och produkter
            under uppsikt. Eftersom riksdagen genom lagen om kemiska produkter
            har givit regering och kemikalieinspektion befogenhet att ingripa
            med förbud och andra restriktioner har utskottet inte funnit det
            nödvändigt att göra några särskilda uttalanden. Vi måste kunna
            lita på våra myndigheter och på att de vidtar rätt åtgärder utifrån
            våra direktiv. Som jag sade tidigare har vi diskuterat riktlinjer
            långtgående vid många tillfällen här i riksdagen.
          </note>
          <note>
            Egentligen skulle man kunna se det som en praktisk arbetsfördelning,
            tycker jag. Riksdagen kan inte peta i alla detaljer. Jag vill
            hävda det, även om Gudrun Lindvall säger emot. Det finns stora
            risker för att en sådan politisk detaljstyrning kan leda till
            låsningar och bristande flexibilitet som minskar effektiviteten
            vid myndigheterna i deras arbete med att begränsa användningen
            av farliga ämnen och kemikalier. Det är väldigt svårt att väga
            olika ämnen och deras farlighet mot varandra och veta vad som
            är viktigast att sätta in krafttag emot.
          </note>
          <note>
            När jag lyssnar på Gudrun Lindvall finner jag att vi väldigt
            mycket är överens när det gäller kemikaliesamhällets nackdelar.
            Vi måste införa begränsningar och försöka minska användningen
            av alla farliga produkter så fort som möjligt.
          </note>
          <note>
            Vad som skiljer oss åt är väl vårt sätt att förhålla oss till
            hur det här skall ske. Gudrun Lindvall och
          </note>
          <note>
            Miljöpartiet skiljer sig åtminstone från oss socialdemokrater,
            men kanske också från andra partier. Vi har nämligen en tilltro
            till myndigheters och departements goda uppsåt och vilja. Det
            är inte bara riksdagsledamöterna som vill förbjuda och ta bort
            farliga ämnen.
          </note>
          <note>
            Ibland kan man faktiskt tro att Gudrun Lindvall tycker att kunskaper
            om miljön och miljövetande bara finns i Miljöpartiet. Jag ställer
            inte upp på den bedömningen. I jordbruksutskottet finns det ju
            väldigt mycket av samlade kunskaper. Därför blir jag litet ledsen
            när Gudrun Lindvall beskriver våra diskussioner som torftiga.
          </note>
          <note>
            Riksdagen, regeringen och Kemikalieinspektionen skall arbeta
            med högsta möjliga ambitionsnivå på de nivåer där vi finns. Regeringen
            och Kemikalieinspektionen skall jobba inom de ramar som riksdagen
            beslutar. Det är hela utskottets mening. Beträffande det resonemanget
            finns det heller inga reservationer i det här betänkandet, som
            Lennart Daléus tidigare påpekade. Därför är jag överraskad över
            att det finns så många reservationer om specifika ämnen.
          </note>
          <note>
            Med detta, herr talman, yrkar jag avslag på samtliga reservationer
            och bifall till hemställan i betänkandet. Avslagsyrkandena beror
            framför allt på att jag tycker att det inte är riksdagens uppgift
            att fatta sådana beslut.
          </note>
          <note type="speaker">
            Anf. 128 GUDRUN LINDVALL (mp)
          </note>
          <note>
            Herr talman! Det måste naturligtvis kunna finnas tillfällen när
            man som politiker anser att det när det gäller de andra myndigheterna,
            som självfallet också skall hantera dessa frågor, går litet långsamt
            och när man menar att det finns anledning att kanske skynda på
            processen. Man känner att det är en sak som ligger partiet varmt
            om hjärtat. Då måste det finnas möjligheter för ett politiskt
            parti att även agera på de områdena, för annars har delegationerna
            inneburit att vi politiker har sett till att vi inte har en möjlighet
            att påverka verkligheten och det var väl inte riktigt meningen.
          </note>
          <note>
            Jag har tittat litet grand på de miljömotioner som
          </note>
          <note>
            Miljöpartiet lade fram under tiden 1988-1991 och kan konstatera
            att många av dem - som då blev avslagna, eftersom de också ansågs
            vara alltför detaljerade - så småningom har förverkligats. Man
            får väl se detta på det viset att vi som parti i dag får vara
            ett parti som trycker på och som visar på det som vi tycker är
            viktigt. Sedan får vi hoppas att andra partier också trycker på
            och kanske ser till att saker sker litet fortare än som i dag
            är fallet. Jag är också säker på att vi är övertygade om att just
            de ämnen som här tagits upp är de ämnen som bör försvinna.
          </note>
          <note>
            Det enda som vi alltså kan glädja oss åt är att vi är överens
            om problemen, men det vore naturligtvis mycket intressantare om
            vi också fick lösningar på problemen. Det är först då som vi kan
            säga att miljön påverkas.
          </note>
          <note>
            När det gäller diskussionerna i utskottet är Åsa
          </note>
          <note>
            Stenberg lika medveten som jag om att det numera är en ganska
            teknisk hantering av ärendena i utskottet.
          </note>
          <note>
            Vi anger var vi inte tycker lika, men någon diskussion förekommer
            nästan inte. Diskussionen har ju krympt allteftersom. Jag förmodar
            att det har att göra med att det är så man vill ha det. Detta
            beklagar jag, därför att jag anser att vi bör ha en levande diskussion
            i utskottet. Om vi är ense om att öka diskussionen, Åsa Stenberg,
            ställer jag upp på det.
          </note>
          <note type="speaker">
            Anf. 129 ÅSA STENBERG (s)
          </note>
          <note>
            Herr talman! Det gläder mig att Gudrun Lindvalls aggressiva attityd
            något dämpades.
          </note>
          <note>
            Jag tror att man får hitta olika arbetsformer i utskottet. Detta
            är i mångt och mycket en arbetsmiljöfråga. Om vi i jordbruksutskottet
            hade genomgripande diskussioner i alla ämnen skulle det ta väldigt
            lång tid.
          </note>
          <note>
            Jag tror därför att det är bättre att vi på andra sätt aktivt
            jobbar för miljön. Däremot kan vi ha vissa frågor som skall tas
            upp. Vi har också vid flera tillfällen haft hearingar med inbjudna,
            och då blir det ju möjligt att föra en mera aktiv diskussion.
          </note>
          <note type="speaker">
            Anf. 130 GUDRUN LINDVALL (mp)
          </note>
          <note>
            Herr talman! Diskussionen om detaljer/mål blir litet konstig
            i skenet av den undersökning som Naturvårdsverket har gjort. Där
            visar man på att vi inte fattar de politiska beslut som behöver
            fattas för att vi skall nå de mål som vi har satt upp. Vi ger
            alltså inte de signaler som gör att vi når de mål som vi har satt
            upp.
          </note>
          <note>
            Även om vi har målsättningar i miljöpolitiken gäller det först
            att de detaljer verkligen tas som det behöver fattas beslut om
            för att vi skall nå målen, dvs.
          </note>
          <note>
            miljöpolitiken måste vara en kombination av att mål sätts upp
            och av att man ser till att de steg tas som behövs för att vi
            skall nå målen. Om vi kan hitta ett sätt att få den ekvationen
            att gå ihop, Åsa Stenberg, skulle jag vara tacksam. I dag känns
            det som att vi politiker kan sätta upp målen, men sedan säger
            vi att vi inte har de verktyg som behövs för att se till att målen
            realiseras. Jag anser dock inte att det är så, utan jag anser
            att vi faktiskt har möjligheter att påverka så att även de beslut
            behöver tas som gör att vi realiserar målen. Att, som nu är fallet,
            börja ändra på målen därför att vi inte har nått dem, är inte
            en speciellt framåtsyftande miljöpolitik, Åsa Stenberg!
          </note>
          <note type="speaker">
            Anf. 131 ÅSA STENBERG (s)
          </note>
          <note>
            Herr talman! Jag tror inte att jag har sagt att vi skall ändra
            på målen. Vi har nog fortfarande mycket att lära när det gäller
            att hitta framkomliga vägar.
          </note>
          <note>
            För att ge ett exempel på att vi har misslyckats med ett mål
            men vidtagit åtgärder kan jag peka på frågan om nickel-kadmium-batterier.
            Målet är ju att dessa skall försvinna från samhället, och branschen
            har åtagit sig att frivilligt se till att vi får bort nickelkadmium-batterierna.
            Men detta lyckades inte på långa vägar. Man kom nämligen bara
            en bit på vägen.
          </note>
          <note>
            Då man såg detta tillsattes en ny utredning av departementet.
            Den kommer att lägga fram sitt förslag på tisdag nästa vecka.
            Jag tycker att det är ett vettigt arbetssätt.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            JoU4 Laxfiske m.m.
          </note>
          <note>
            Mom. 3 (den naturreproducerande laxen i Östersjön)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (v, mp)
          </note>
          <note>
            Förberedande votering:
          </note>
          <note>
            78 för res. 1
          </note>
          <note>
            33 för res. 2
          </note>
          <note>
            185 avstod
          </note>
          <note>
            53 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            192 för utskottet
          </note>
          <note>
            72 för res. 1
          </note>
          <note>
            33 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 19 c, 18 fp, 13 kds
          </note>
          <note>
            För res. 1: 72 m
          </note>
          <note>
            Avstod: 19 v, 14 mp
          </note>
          <note>
            Frånvarande: 19 s, 8 m, 8 c, 8 fp, 3 v, 4 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU10 Kemikaliekontroll
          </note>
          <note>
            Mom. 6 (materialbalanser)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 11 (obligatorisk miljövarudeklaration)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            264 för utskottet
          </note>
          <note>
            33 för res. 3
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 19 c, 18 fp, 13 kds
          </note>
          <note>
            För res. 3: 19 v, 14 mp
          </note>
          <note>
            Frånvarande: 19 s, 8 m, 8 c, 8 fp, 3 v, 4 mp, 2 kds
          </note>
          <note>
            Mom. 12 (insatser mot spridning av kadmium)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            263 för utskottet
          </note>
          <note>
            33 för res. 4
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 72 m, 19 c, 19 fp, 13 kds
          </note>
          <note>
            För res. 4: 19 v, 14 mp
          </note>
          <note>
            Frånvarande: 21 s, 8 m, 8 c, 7 fp, 3 v, 4 mp, 2 kds
          </note>
          <note>
            Mom., 13 och 14 (förbud mot all försäljning av varor och produkter
            innehållande kadmium från den 1 januari 1997 och förbud mot all
            försäljning av kadmiumbatterier den 1 januari 1996)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 15 (förbud mot all användning av kvicksilver den 1 januari
            1998)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 18 (användning av nonylfenol)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            283 för utskottet
          </note>
          <note>
            14 för res. 7
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 19 c, 19 fp, 19 v, 13
          </note>
          <note>
            kds
          </note>
          <note>
            För res. 7: 14 mp
          </note>
          <note>
            Frånvarande: 19 s, 9 m, 8 c, 7 fp, 3 v, 4 mp, 2 kds
          </note>
          <note>
            Mom. 21 (snabbare avveckling av klorerade lösningsmedel)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            284 för utskottet
          </note>
          <note>
            14 för res. 9
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 19 c, 19 fp, 19 v, 13
          </note>
          <note>
            kds
          </note>
          <note>
            För res. 9: 14 mp
          </note>
          <note>
            Frånvarande: 19 s, 8 m, 8 c, 7 fp, 3 v, 4 mp, 2 kds
          </note>
          <note>
            Mom. 24 och 26 (förbud mot impregnering av trä med arsenik, krom,
            kreosot, koppar och tenn och avgifter för träskyddsmedel i avvaktan
            på förbud)
          </note>
          <note>
            1. utskottet
          </note>
          <note>
            2. res. 10 (mp)
          </note>
          <note>
            Votering:
          </note>
          <note>
            282 för utskottet
          </note>
          <note>
            15 för res. 10
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 19 c, 19 fp, 18 v, 13
          </note>
          <note>
            kds
          </note>
          <note>
            För res. 10: 1 v, 14 mp
          </note>
          <note>
            Frånvarande: 19 s, 9 m, 8 c, 7 fp, 3 v, 4 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1995/96:138 Allmänna arvsfonden
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 31 januari
          </note>
          <note>
            1995/96:67 av Ann-Kristine Johansson (s) till jordbruksministern
          </note>
          <note>
            Produktionshöjande hormoner
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 6 februari.
          </note>
          <note>
            15 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 31 januari
          </note>
          <note>
            1995/96:250 av Birger Schlaug (mp) till statsrådet
          </note>
          <note>
            Jörgen Andersson
          </note>
          <note>
            Vätgas
          </note>
          <note>
            1995/96:251 av Bengt Harding Olson (fp) till justitieministern
          </note>
          <note>
            Myndighetsoffrens rättsställning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 6 februari.
          </note>
          <note>
            16 § Kammaren åtskildes kl. 15.44.
          </note>
          <note>
            Förhandlingarna leddes av
          </note>
          <note>
            tredje vice talmannen från sammanträdets början t.o.m. 8 § anf.
            37 (delvis),
          </note>
          <note>
            andre vice talmannen därefter t.o.m. 10 § anf. 85
          </note>
          <note>
            (delvis),
          </note>
          <note>
            förste vice talmannen därefter t.o.m. 12 § anf. 118
          </note>
          <note>
            (delvis) och
          </note>
          <note>
            tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
