<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--64</head>
          <docDate when="1996-03-06">1996-03-06</docDate>
        </div>
      </front>
      <body>
        <div>
          <note>
            19.00 - 19.44
          </note>
          <note>
            Det justerade protokollet beräknas utkomma om 3 veckor
          </note>
          <note>
            ____________________________________________________________________________
          </note>
          <note>
            1 § Ny riksdagsledamot, m.m.
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamot
          </note>
          <note>
            Till Valprövningsnämnden har från Riksskatteverket inkommit bevis
            om att Siri Dannaeus (fp),
          </note>
          <note>
            Strängnäs, utsetts till ny ledamot av riksdagen fr.o.m. den 26
            februari 1996 sedan Conny Sandholm
          </note>
          <note>
            (fp) avlidit. Från Riksskatteverket har också inkommit ny bilaga
            till tidigare utfärdade bevis för ersättare för riksdagsledmot.
          </note>
          <note>
            Valprövningsnämnden har denna dag granskat beviset och den nya
            bilagan till bevis för ersättare och därvid funnit att de blivit
            utfärdade i enlighet med 15 kap. 1 § vallagen.
          </note>
          <note>
            Stockholm den 4 mars 1996
          </note>
          <note>
            Lars Tottie/
          </note>
          <note>
            Sven-Georg Grahn
          </note>
          <note>
            2 § Anmälan om kompletteringsval till vissa utskott
          </note>
          <note>
            Förste vice talmannen meddelade
          </note>
          <note>
            dels att Moderata samlingspartiets riksdagsgrupp under Fredrik
            Reinfeldts ledighet anmält hans ersättare Catharina Elmsäter-Svärd
            som suppleant i konstitutionsutskottet och i finansutskottet,
          </note>
          <note>
            dels att Socialdemokratiska riksdagsgruppen under
          </note>
          <note>
            Karl Hagströms ledighet anmält hans ersättare
          </note>
          <note>
            Agneta Brendt som suppleant i skatteutskottet
          </note>
          <note>
            Förste vice talmannen förklarade valda till
          </note>
          <note>
            suppleant i konstitutionsutskottet
          </note>
          <note>
            Catharina Elmsäter-Svärd (m)
          </note>
          <note>
            suppleant i finansutskottet
          </note>
          <note>
            Catharina Elmsäter-Svärd (m)
          </note>
          <note>
            suppleant i skatteutskottet
          </note>
          <note>
            Agneta Brendt (s)
          </note>
          <note>
            3 § Meddelande om torsdagen den 7 mars
          </note>
          <note>
            Förste vice talmannen meddelade att efter torsdagens frågestund
            skulle talmannen avtacka statsminister Ingvar Carlsson.
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1995/96:154 till skatteutskottet
          </note>
          <note>
            5 § Fri- och rättigheter
          </note>
          <note>
            Föredrogs
          </note>
          <note>
            Konstitutionsutskottets betänkande 1995/96:KU8
          </note>
          <note>
            Fri- och rättigheter
          </note>
          <note type="speaker">
            Anf. 1 BIRGITTA HAMBRAEUS (c)
          </note>
          <note>
            Herr talman! Jag vill först yrka bifall till utskottets hemställan
            i konstitutionsutskottets betänkande nr 8 utom på en punkt där
            vi har reserverat oss, nämligen frågan om hets mot homosexuella
            och att detta bör kriminaliseras. Det är Folkpartiet, Vänstern,
            Miljöpartiet och Centern som anser att det nu är dags att också
            inkludera homosexuella i den grupp som det skall vara förbjudet
            att hetsa mot enligt den här lagen.
          </note>
          <note>
            Självfallet är det inte tillåtet att hetsa mot någon människa,
            men vissa grupper har varit särskilt utsatta, inte minst i Hitlertyskland.
            En del av de här grupperna har ett särskilt skydd i lagen om hets
            mot folkgrupp.
          </note>
          <note>
            Nu finns det en övertygande bevisning för att människor trakasseras
            bara därför att de är homosexuella.
          </note>
          <note>
            Orsaken till att regeringen inte tog upp det förslag som lades
            fram av utredningen om homosexuellas situation om att låta anspelning
            på sexuell läggning vara straffbart enligt lagen om hets mot folkgrupp
            var att regeringen då inte ansåg att det förelåg något påtagligt
            behov av en sådan lagändring. Riksdagen sade vid behandlingen
            av propositionen att skulle det komma tecken på att ett sådant
            behov föreligger måste frågan omprövas. Nu finns det enligt Centerns
            mening sådana påtagliga behov av en grundlagsändring som innebär
            att hets mot homosexuella förbjuds.
          </note>
          <note>
            Folkhälsoinstitutet har kartlagt förekomst, mönster och skadeverkningar
            av hot och våld bland homosexuella i Stockholm. KU har vidare
            tagit del av material som visar skrämmande exempel på vad homosexuella
            får utstå. Det är tydligt att tiden är mogen för riksdagen att
            öka skyddet.
          </note>
          <note>
            I utskottet är man också medveten om skyddsbehovet och anför
            att det finns goda skäl för att lagstiftningen på olika sätt ger
            de homosexuella ett särskilt skydd. Utskottet tar också bestämt
            avstånd från alla former av nedsättande uttalanden om homosexuella.
            Man menar emellertid att det räcker med den lagstiftning som finns
            mot förolämpning, uppvigling och olaga diskriminering men att
            dessa lagar i större utsträckning bör omsättas i konkret handlande.
          </note>
          <note>
            I motsats till utskottet anser jag att det verkligen har kommit
            fram omständigheter som talar för att lagen om hets mot folkgrupp
            måste utsträckas till att också omfatta homosexuella.
          </note>
          <note>
            Utskottet anför argumentet att alla homosexuella kanske inte
            vill betraktas som en grupp enbart på grund av sin sexuella läggning.
            Men samma argument kunde användas i fråga om de grupper som nu
            skyddas av lagen. Att man tillhör en viss ras eller religion eller
            har ett visst nationellt eller etniskt ursprung är ju inte heller
            grund för att pekas ut som en speciell grupp i samhället. Orsaken
            till att dessa grupper har valts ut är naturligtvis erfarenheterna
            av att hets har förekommit mot dem på grund av dessa egenskaper.
            Nu visar erfarenheten övertygande att samma sak drabbar homosexuella.
          </note>
          <note>
            I en reservation begär Folkpartiet, Vänstern,
          </note>
          <note>
            Miljöpartiet och Centern en översyn av lagstiftningens skydd
            av homosexuella som grupp. Jag yrkar, herr talman, bifall till
            reservation nr 2.
          </note>
          <note type="speaker">
            Anf. 2 HÅKAN HOLMBERG (fp)
          </note>
          <note>
            Herr talman! Den viktiga frågan i denna debatt är den som ställs
            genom reservation 2, alltså: Skall lagen om hets mot folkgrupp,
            som vi har sedan länge i Sverige, också uttryckligen omfatta hets
            mot homosexuella? Det finns en del andra frågor i betänkandet
            som är intressanta att fundera över och diskutera men kring vilka
            det finns olika svårigheter när det gäller den omedelbara möjligheten
            att hitta en lösning.
          </note>
          <note>
            Frågan om lagen om hets mot folkgrupp och om den skall omfatta
            också homosexuella är emellertid inte svårlöst. Det är inte fråga
            om att införa någon ny princip i lagstiftningen. Lagen finns redan.
            Den är allmänt accepterad och har varit det ända sedan den tillkom.
            Alla vet mycket väl varför den tillkom, nämligen att den tillkom
            strax efter andra världskriget mot bakgrund av den hets mot i
            första hand judar, zigenare och - som det hette - främlingar i
            största allmänhet som hade pågått i Sverige under
          </note>
          <note>
            30- och 40-talen.
          </note>
          <note>
            Man kan naturligtvis - och detta bör man som liberal göra - fundera
            över hur en sådan lagstiftning bör utformas för att den inte skall
            kollidera med grundläggande krav på största möjliga yttrande-
            och tryckfrihet. Då gäller det att inse att både tryckfriheten
            och insikten att minoritetsgrupper av olika slag behöver ett rättsligt
            skydd i samhället utgår från samma grundprincip, nämligen att
            alla människor i ett civiliserat samhälle har rätt att bli behandlade
            med samma hänsyn och respekt som andra. Därför är det nödvändigt
            att det finns åtminstone vissa bestämmelser som så gott det går
            förhindrar hetspropaganda i syfte att driva ut vissa utpekade
            grupper ur samhället eller att skapa en opinion för att våldshandlingar
            begås mot dem, för att inte tala om att de slås ihjäl - precis
            sådant förekommer ju.
          </note>
          <note>
            Det är ingen slump att just frågan om en lag mot hets mot homosexuella
            debatteras. Här är det nämligen fråga om en klassisk uppsättning
            av måltavlor för rasistiska, nazistiska och likartade gruppers
            propaganda. De klassiska måltavlorna har varit judar, zigenare,
            etniska minoriteter i övrigt, religiösa minoriteter, homosexuella
            och i någon mån också psykiskt utvecklingsstörda. Dessa representerar
            i de rasistiska och nazistiska gruppernas föreställningsvärld
            något som uppfattas som "mindervärdiga människor", som över huvud
            taget inte har rätt att existera.
          </note>
          <note>
            Det är bara att konstatera att det förhåller sig på det här sättet.
            Det här är en tradition av hets som har funnits i flera hundra
            år i västvärlden och som under vårt århundrade har fått rent mordiska
            konsekvenser.
          </note>
          <note>
            Detta är fakta. Att behandla någon av de grupper som ingår i
            denna uppsättning av traditionella måltavlor som slumpvis utvald
            är orimligt. Det vittnar bara om att man inte riktigt har velat
            ta till sig historiens lärdomar. Det är alltid samma grupper det
            hetsas mot. Vi ser exakt samma mönster i dag som vi såg när nazismen
            tidigare var på marsch i Europa.
          </note>
          <note>
            Hetsen är alltså densamma nu som då. I och för sig har vi haft
            en ganska lång period då det inte har bedrivits hets i någon större
            omfattning mot vare sig judar, zigenare, homosexuella eller andra.
            Men detta har, vad jag förstår, aldrig varit ett argument för
            att avskaffa lagen om hets mot folkgrupp. Det hetsades inte så
            mycket under 50- och 60-talen eftersom det efter andra världskriget
            inte riktigt fanns en marknad för sådant. Det viktiga var att
            lagen fanns där för den händelse att den skulle behövas. Nu är
            vi där, och nu behövs den också när det gäller hets mot homosexuella.
          </note>
          <note>
            Det förekommer ett antal motargument. Det heter t.ex. att det
            skulle vara ett omotiverat ingrepp att utsträcka lagstiftningen
            på detta sätt. Det skulle, står det i utskottsmajoritetens förslag,
            få svåröverblickbara konsekvenser. Men om man argumenterar på
            det sättet bör man vara konsekvent. Då bör man också säga att
            den lagstiftning om hets mot folkgrupp vi redan har är omotiverad
            och får svåröverblickbara konsekvenser. Det finns ingen principiell
            skillnad.
          </note>
          <note>
            Den slutsatsen har jag dock inte sett att majoriteten vill dra.
            Jag frågar mig varför.
          </note>
          <note>
            En annan tanke som förekommer är att detta skulle innebära någon
            form av inskränkning i religionsfriheten. Men i så fall gäller
            ju det också för den lag om hets mot folkgrupp vi redan har. I
            de länder där man har en hetslagstiftning som också omfattar hets
            mot homosexuella, finns det, vad jag känner till, inga exempel
            på att något sådant skulle ha uppstått.
          </note>
          <note>
            Jag tror att risken är ytterst liten.
          </note>
          <note>
            Tanken att homosexuella skulle känna sig utpekade, och att det
            av det skälet skulle vara fel att utvidga lagstiftningen, är också
            väldigt egendomlig.
          </note>
          <note>
            Det är ju inte lagen som står för utpekandet, utan det är de
            som hetsar som gör det, och det görs redan i dag. Det är nazisterna
            som pekar ut. Det finns också andra som gör det, men i praktiken
            är det huvudsakligen nazistiska grupper som bedriver denna verksamhet.
            Det är de som pekar ut grupper. Lagen får lov att följa den verklighet
            som finns.
          </note>
          <note>
            Ytterligare en tanke som förekommer i motargumenteringen är att
            det ju finns andra bestämmelser, t.ex. om ärekränkning och förtal,
            som gör att det inte skulle behövas någon lagstiftning. Men också
            detta är ett tankefel. Den lagstiftningen handlar ju om fall där
            man pekar ut enskilda personer och på ett eller annat sätt ifrågasätter
            deras hederliga vandel.
          </note>
          <note>
            Den hetslagstiftning vi har, som tar sikte på hets mot folkgrupp,
            handlar om sådan propaganda som inte har ett dugg med någons hederliga
            vandel att göra. Den handlar om sådan propaganda som ifrågasätter
            eller förnekar människors rätt att över huvud taget existera i
            detta land och på denna jord - skurkar lika väl som hederliga
            människor, professorer lika väl som spårvagnskonduktörer, studenter
            lika väl som sjukvårdsbiträden - bara för att dessa människor
            råkar vara judar, zigenare eller homosexuella, eller för att de
            tillhör någon annan av de minoriteter som vi normalt brukar tycka
            skall skyddas av hetslagstiftning.
          </note>
          <note>
            Det finns därför ingen möjlighet att hänvisa till bestämmelserna
            om ärekränkning och förtal. De täcker inte in samma typ av brottsligt
            beteende som hetslagstiftningen. Jag tvingas därför dra slutsatsen
            att de argument som har använts mot att utsträcka lagen om hets
            mot folkgrupp alla på olika sätt är fel tänkta. De håller inte
            samman - vare sig rent logiskt eller med hänsyn till den hets
            som faktiskt bedrivs.
          </note>
          <note>
            Vi måste inse skälet till att vi har den hetslagstiftning vi
            har. Jag tror, som jag sade i början, att alla inser varför vi
            har den. Det är för att vi förstår att det finns en koppling mellan
            ord och handling.
          </note>
          <note>
            Intensiv propaganda mot en grupp i samhället leder förr eller
            senare till att det av personer i gränslandet mellan normalt och
            kriminellt beteende börjar uppfattas som legitimt att begå våldshandlingar
            mot den grupp som hetsen riktar sig mot. Det är det som är grunden
            till att man över huvudtaget skall ha en lagstiftning om hets
            mot folkgrupp.
          </note>
          <note>
            Dessutom handlar det naturligtvis om rätten att, även om det
            inte omedelbart kommer till våldshandlingar i stor skala, få känna
            sig trygg i det samhälle man lever i, också om man tillhör någon
            av de grupper som är klassiska måltavlor för politiska extremistgruppers
            hetspropaganda.
          </note>
          <note>
            Om man inte tror att det finns en koppling mellan ord och handling
            just när det gäller de homosexuella, så är det en ganska egendomlig
            logik. I så fall borde man inte heller tro att det finns en koppling
            mellan ord och handling när det gäller hets mot judar eller zigenare.
            Där har vi dock alla insett att det finns en sådan koppling.
          </note>
          <note>
            Man brukar i sådana sammanhang peka på historien osv. Alla vet
            ju vad som har hänt. Men massmorden riktades ju inte bara mot
            judar, utan också mot just de grupper jag här har nämnt; zigenare
            och homosexuella. Dessutom riktades de mot psykiskt utvecklingsstörda
            - även om detta kanske inte var en grupp som man hetsade mot på
            samma sätt som mot de andra. Man tog livet av dem ändå. Det var
            liksom fråga om olika problemställningar från den nazistiska utgångspunkten.
          </note>
          <note>
            Därför är det nödvändigt att vara konsekvent.
          </note>
          <note>
            Skall man ha en lag om hets mot folkgrupp så bör den omfatta
            de grupper som det hetsas mot, annars är den ofullständig.
          </note>
          <note>
            Jag yrkar bifall till reservation 2 och i övrigt till konstitutionsutskottets
            betänkande.
          </note>
          <note>
            I detta anförande instämde Birgit Friggebo, Barbro Westerholm,
            Ola Ström och Kerstin Heinemann
          </note>
          <note>
            (alla fp).
          </note>
          <note type="speaker">
            Anf. 3 KENNETH KVIST (v)
          </note>
          <note>
            Herr talman! Också jag ber att få instämma i vad
          </note>
          <note>
            Håkan Holmberg säger om lagen om hets mot folkgrupp; att den
            måste utsträckas till att gälla även homosexuella. När en grupp
            utsätts för fördomar, hets, övergrepp och t.o.m. mord, är det
            nödvändigt att riksdagen som lagstiftare starkt markerar mot och
            sätter en gräns för detta. Det handlar om att ge en utsatt grupp
            förstärkt lagskydd.
          </note>
          <note>
            Men det är ju också så att vi har en regeringsform. Den påverkas
            - framför allt kanske tryckfrihets- och yttrandefrihetsgrundlagarna
            - i någon i mån av en utvidgning av lagen om hets mot folkgrupp
            så att den även skyddar de homosexuella. Men vår regeringsform,
            som ger ett gott lagskydd för demokratiska fri- och rättigheter
            gentemot det allmänna, bör också innefatta och slå fast att ingen
            skall diskrimineras på grund av sin homosexualitet.
          </note>
          <note>
            Vi slår i våra grundlagar fast många viktiga friheter. Vi slår
            också fast att man inte får diskrimineras av en räcka olika orsaker.
            En av de saker som man inte borde diskrimineras för - inte heller
            av myndigheter eller av lag - är homosexualitet. Detsamma gäller
            för den delen även funktionshinder.
          </note>
          <note>
            Jag delar därför uppfattningen i motion 431 av
          </note>
          <note>
            Karin Pilsäter m.fl. från Folkpartiet där det talas om att stärka
            skyddet mot diskriminering av homosexuella även i grundlagen.
            Jag menar att detta krav är helt riktigt.
          </note>
          <note>
            Homosexuella människor utsätts för diskriminering, och det är
            därför viktigt att det i grundlagen manifesteras att de skall
            vara likställda med heterosexuella inför myndigheter och lag.
            Det går att ändra både 1 kap. 2 §, regeringsformen, och i 2 kap.
            15 §
          </note>
          <note>
            eller 16 §, regeringsformen, utan att man på ett konstlat sätt
            bryter dispositionen av denna. Dess stil kan bevaras. Regeringen
            bör alltså komma med ett sådant förslag.
          </note>
          <note>
            En annan grupp i samhället som också utsätts för diskriminering
            är de funktionshindrade, men de funktionshindrade utgör ingen
            särgrupp. En olycka kan ju plötsligt ändra livet för vem som helst
            och ge ett funktionshinder.
          </note>
          <note>
            Handikapputredningen visar i sitt betänkande på hur de funktionshindrade
            i sitt dagliga liv utsätts för begränsningar och diskriminering.
            Det är i och för sig uppgifter som i åratal har förts fram av
            handikapprörelsen. Likaså har en statlig utredning slagit fast
            att så är fallet. I arbetslivet, på bostadsmarknaden, i nöjeslivet
            och i samhället i stort är människor med funktionsnedsättningar
            många gånger utestängda från det liv som de som inte har funktionshinder
            kan njuta av.
          </note>
          <note>
            Därför finns det all anledning - men också inte minst därför
            att handikappade eller människor med funktionsnedsättningar är
            utsatta för olika former av diskriminering och hot - att förelägga,
            liksom Handikapputredningen föreslagit, ett förslag som stärker
            de funktionshindrades rättigheter genom att dessa människor ges
            skydd i grundlagen.
          </note>
          <note>
            Herr talman! Därmed yrkar jag bifall till reservation nr 1 och
            reservation nr 3. Vidare instämmer jag i Håkan Holmbergs och Birgitta
            Hambraeus bifallsyrkande beträffande reservation nr 2.
          </note>
          <note type="speaker">
            Anf. 4 PETER ERIKSSON (mp)
          </note>
          <note>
            Herr talman! Detta betänkande berör en rad motioner. Den motion
            som handlar om de homosexuellas situation är alltså en av flera.
            Till att börja med tänkte jag ta upp ett par andra motioner. Sedan
            kommer jag in på de homosexuellas situation och på lagen om hets
            mot folkgrupp. Elisa Abascal Reyes kommer senare i denna debatt
            att ta upp frågan om genteknik.
          </note>
          <note>
            Jag inleder med äganderättsfrågorna. Framför allt
          </note>
          <note>
            Centern spelar, tycker jag, ett fult dubbelspel när det gäller
            miljöfrågorna och grundlagsregleringen av äganderätten. Just Centern
            var ju pådrivande för att genomföra den kraftigt förstärkta äganderätt
            i grundlagen som vi fick härom året. Redan i dag har vi fått se
            hur detta har använts som ett argument mot kärnkraftsavvecklingen
            i Sverige. Det är inte konstigt. Energikommissionen har ju fått
            en rapport om att grundlagsändringen innebär att kärnkraftsavvecklingen
            kommer att bli betydligt dyrare än vad som tidigare har beräknats.
            Centern har därigenom allvarligt försvårat kärnkraftsavvecklingen
            och sannolikt drivit fram miljardkostnader för staten för att
            ersätta kärnkraftsbolagen för framtida vinster.
          </note>
          <note>
            Naturligtvis finns motsvarande effekter också inom många andra
            miljöområden, där det blir dyrt och svårt att ersätta miljömarodörer
            på grund av den förstärkta äganderätten. Vidare blir det dyrare
            och svårare att bilda och skydda värdefulla naturområden
          </note>
          <note>
            - men inte nog med det! Flera centerpartistiska riksdagsledamöter
            har nämligen motionerat om ytterligare stärkt äganderätt i grundlagen.
            Det har man gjort dels i en flerpartimotion tillsammans med övriga
            borgerliga partier, dels i en enskild motion. Nu har Centern dock
            haft den goda smaken att inte stödja sina egna motioner i konstitutionsutskottet.
          </note>
          <note>
            Det är bara Moderaterna som i ett särskilt yttrande markerat
            att man vill ta ytterligare steg. Orsaken är kanske att man inte
            vill störa det goda samarbetet med Centern. Men faktum är att
            Centern spelar ett fult dubbelspel om äganderätten och kärnkraften.
          </note>
          <note>
            När det kommer till kritan är, som så ofta är fallet, ägarintresset,
            egenintresset, viktigare än miljöintresset.
          </note>
          <note>
            Det finns ytterligare en motion som har direkt anknytning till
            energidebatten och kärnkraftsavvecklingen, nämligen Miljöpartiets
            motion om att grundlagsskydda våra orörda älvar och älvsträckor.
          </note>
          <note>
            Tyvärr stöder inget annat parti denna tanke. Det är synd, eftersom
            ett grundlagsskydd skulle innebära att det äntligen blev omöjligt
            att genomdriva en utbyggnad av Europas sista älvar utan att folket
            kunnat säga ifrån innan beslut är fattat.
          </note>
          <note>
            Om en svensk regering eller Sveriges riksdag vill rasera och
            avskaffa mänskliga fri- och rättigheter krävs en procedur med
            val emellan. Det är rimligt att ha samma synsätt när det gäller
            Europas sista stora orörda älvar. De står för oersättliga värden.
            Men
          </note>
          <note>
            95 % av Sveriges riksdag tycks vilja ha möjlighet att snabbt
            bygga ut. Det stämmer väl överens med vad åtminstone Socialdemokraterna
            säger i Energikommissionens betänkande.
          </note>
          <note>
            Hatet och hetsen mot homosexuella är inget nytt.
          </note>
          <note>
            Det är ingen tillfällig fluga som går över i morgon, utan det
            är något som har funnits i flera tusen år och som under vissa
            perioder och i vissa politiska klimat har blommat upp, ungefär
            på samma sätt som hatet mot judarna eller hatet mot zigenarna.
            Nu ser vi återigen hur hatet växer, hur vissa grupper medvetet
            pekar ut homosexuella som mindervärdiga avskum som bör märkas
            och helst utrotas. Vi ser hur hatet sätts på pränt. Vi ser att
            flera mord under de senaste åren bär en tydlig prägel av hat mot
            homosexuella.
          </note>
          <note>
            Folkhälsoinstitutet har kartlagt detta hot och detta våld. Slutsatsen
            i den undersökningen är alldeles entydig: Det är troligt att trakasserier,
            föraktfulla uttalanden, förolämpningar och förtal samt hot och
            våld mot homosexuella får näring i uttalanden, skrifter och musik
            som, om det gällde ras, hudfärg, nationellt eller etniskt ursprung
            eller trosbekännelse, skulle vara straffbara.
          </note>
          <note>
            Författarna säger i studien att det är logiskt att föra in homosexuella
            i brottsbalkens regel om hets mot folkgrupp. Socialdemokraterna
            och Moderaterna väljer i det läget att blunda och att hävda att
            de inte sett någonting nytt, att inga nya omständigheter har kommit
            fram. Dessutom håller man fram risken för att homosexuella utpekas
            som grupp. Detta är ursvagt och pinsamt för Sveriges två största
            partier, för konstitutionsutskottet och för Sveriges riksdag.
          </note>
          <note>
            Problemet bygger på att homosexuella sedan länge utpekas som
            en grupp. De är redan omnämnda i lagstiftningen. Man kan fråga
            sig: Hur mycket måste hända innan sossar och moderater upptäcker
            att något har hänt? Hur många bögar måste knackas och mördas?
            Hur många lesbiska måste bli bespottade och slagna innan ni anser
            att nya omständigheter kommit fram och innan ni vågar ta risken
            att utpeka homosexuella?
          </note>
          <note>
            Budskapet från KU:s majoritet har i alla fall nått fram och även
            nått ut över Sverige. I dag kom ett brev från homosexuella i Helsingborg.
            De är mycket oroade och fruktar att Socialdemokraternas och Moderaternas
            ställningstagande leder till ännu mera våld och att smånassarna
            skall ta dagens beslut till intäkt för att det är okej att sprida
            hat och hets genom tidningar, flygblad och musik.
          </note>
          <note>
            Jag yrkar bifall till reservationerna 2, 4 och 5.
          </note>
          <note>
            Anf. 5 BIRGITTA HAMBRAEUS (c) replik
          </note>
          <note>
            Herr talman! Det faller på sin egen orimlighet att
          </note>
          <note>
            Centern skulle vilja öka skyddet för kärnkraften. Jag tror inte
            att det är många som går på Peter Erikssons synpunkter i fråga
            om detta. Motionerna handlar ju om intrång i mark, alltså när
            en ägare av mark inte har rätt att bruka den som han tidigare
            har gjort och det görs intrång i hans äganderätt. Då anser en
            del centerpartister som har skrivit motioner att man bör öka skyddet.
            Men som Peter Eriksson påpekar har
          </note>
          <note>
            Centerpartiet inte stött dessa motioner. Vi vet att denna fråga
            är under utredning, och därför har vi avstyrkt motionerna.
          </note>
          <note>
            Att grundlagsskydda älvarna innebär en mycket stel förordning.
            Denna fråga hör inte hemma i grundlagen. Det är en helt främmande
            form för skydd av älvar. Det anser vi nu liksom tidigare. Däremot
            har Centern medverkat till att våra outbyggda älvar nu är nationalälvar
            och alltså har det starkaste skyddet, vilket även andra värdefulla
            markområden, naturskyddsområden osv., har. Jag tycker att det
            är i klass med detta och tillräckligt att älvarna har detta skydd.
            Självfallet vill inte heller Centern offra en enda outbyggd älv
            i framtiden.
          </note>
          <note>
            Anf. 6 PETER ERIKSSON (mp) replik
          </note>
          <note>
            Herr talman! Ett grundlagsskydd av älvarna innebär att riksdagen
            och regeringen inte kan fatta beslut om att göra en utbyggnad
            utan att folket får möjlighet att ta ställning i denna fråga i
            ett allmänt val. Det tycker jag vore en mycket viktig och stark
            förbättring av skyddet av älvarna.
          </note>
          <note>
            När det gäller kärnkraften och äganderätten drev bl.a. Centern
            igenom en grundlagsförändring och förstärkning av äganderätten
            under den förra mandatperioden. Man fick också igenom ett andra
            beslut efter valet 1994. Det är detta jag reagerar mot. Jag tycker
            personligen att Birgitta Hambraeus verkar ha ett mycket starkt
            engagemang mot kärnkraft och även i många andra miljöfrågor. Jag
            tror inte att
          </note>
          <note>
            Birgitta Hambraeus personligen ligger bakom detta.
          </note>
          <note>
            Men jag tycker att Centern som parti har agerat på ett dåligt
            sätt i denna fråga och att man inte tycks vilja inse att det finns
            en konflikt mellan äganderätt och miljöfrågor i detta sammanhang.
            En kraftig förstärkning av äganderätten gör att miljöintresset
            förlorar inom många olika områden. Det finns också ett antal höga
            jurister som har reagerat mot denna förändring av äganderätten
            i grundlagen och som säger att man bör genomföra en återgång till
            det system som gällde tidigare. Detta är alltså inte något som
            jag har hittat på som en konspirationsteori, utan det är bl.a.
            regeringsråd som har reagerat över detta.
          </note>
          <note>
            Anf. 7 BIRGITTA HAMBRAEUS (c) replik
          </note>
          <note>
            Herr talman! Peter Eriksson kan vara alldeles lugn. Centern står
            enhälligt bakom en önskan att avveckla kärnkraften enligt riksdagens
            beslut. Det finns ingen som helst åsiktsskillnad i fråga om detta
            i vårt parti. Lika litet som vi anser att det är lämpligt att
            sätta in nationalparker, t.ex. den nya stadsnationalparken som
            Centern har genomdrivit här i Stockholm, i grundlagen, lika litet
            är det lämpligt att sätta in älvarna där. Det hör enligt vår uppfattning
            inte hemma i en grundlag. Men att skyddet skall vara starkt och
            att de outbyggda älvarna skall vara starkt skyddade råder det
            inga som helst tvivel om. Centern står helhjärtat bakom det.
          </note>
          <note>
            Anf. 8 PETER ERIKSSON (mp) replik
          </note>
          <note>
            Herr talman! Om Centern har den inställningen är det desto mer
            tragiskt att Centern ändå har drivit igenom en lagstiftning som
            gör det mycket svårare och dyrare att avveckla kärnkraften.
          </note>
          <note>
            Anf. 9 KENNETH KVIST (v) replik
          </note>
          <note>
            Herr talman! Jag anser att Peter Eriksson i huvudsak har helt
            rätt när det gäller frågan om äganderätten. Vi har också fogat
            ett gemensamt särskilt yttrande till utskottets betänkande. Jag
            tycker också att Peter Eriksson har en riktig inställning när
            det gäller behovet av att slå vakt om de stora orörda älvarna.
            Men i likhet med Birgitta Hambraeus måste jag säga att det nog
            inte är en sak för grundlagsreglering.
          </note>
          <note>
            I grundlagen slår vi fast spelreglerna, och vi gör vissa allmänna
            uttalanden om politikens mål som det finns allmän enighet om.
            Men man kan inte börja skriva in olika i och för sig behjärtansvärda
            och riktiga sakståndpunkter i olika politiska frågor i grundlagen.
            Då låser man nämligen upp hela det politiska fältet. Jag säger
            inte detta för att ge några möjligheter till en utbyggnad av älvarna.
            Sådana tankar skall bekämpas när de dyker upp. Men vi måste se
            vad grundlag är och vad annan lag och annat politiskt beslutsfattande
            är. Vi får inte blanda ihop dessa saker. Då blir grundlagen ett
            orimligt dokument.
          </note>
          <note>
            Anf. 10 PETER ERIKSSON (mp) replik
          </note>
          <note>
            Herr talman! Syftet med att grundlagsreglera och grundlagsskydda
            våra sista stora orörda älvar är just att binda upp riksdagen
            och att göra det svårare att genomföra en utbyggnad av älvarna
            på ett snabbt sätt. Vi i Miljöpartiet anser att det skall vara
            trögt och besvärligt och att det skall ta tid om man skall vidta
            sådana drastiska och genomgripande åtgärder som att bygga ut en
            av de sista orörda älvarna.
          </note>
          <note>
            Svenska folket skall ha chansen att säga sitt innan det definitiva
            beslutet är fattat.
          </note>
          <note>
            Anf. 11 KENNETH KVIST (v) replik
          </note>
          <note>
            Herr talman! Det skall inte vara trögt och ta tid.
          </note>
          <note>
            Dessa älvar skall enligt min mening över huvud taget inte byggas
            ut. Men likväl, var skall vi dra gränsen om vi för in dem i grundlagen?
            Det finns många andra politiska frågor som har en liknande dignitet.
            Om vi skall börja grundlagsfästa den ena saken efter den andra,
            var skall vi då dra gränsen om vi får en grundlag som kommer att
            få oerhörda brister när det gäller överskådlighet. Grundlagen
            kommer till slut att bli omöjlig att tolka om den får ett omfång
            och griper in i en mängd olika delar av sakpolitiken på ett sådant
            sätt som ett sådant förslag skulle medföra. Därför menar jag att
            jag inte kan yrka bifall till reservationen, även om vi är helt
            överens om nödvändigheten av kampen om att slå vakt om de outbyggda
            älvarna.
          </note>
          <note>
            Anf. 12 PETER ERIKSSON (mp) replik
          </note>
          <note>
            Herr talman! Det är tråkigt om Kenneth Kvist upplever att det
            blir mycket besvärligt och för många saker som måste tas in i
            grundlagen om vi skall ta in älvarna också. Men jag tror att detta
            problem är relativt överkomligt. Om vi en gång får igenom detta
            beslut, tror jag att Kenneth Kvist klarar att se överskådligt
            vad som står i grundlagen och vad som inte gör det.
          </note>
          <note type="speaker">
            Anf. 13 CATARINA RÖNNUNG (s)
          </note>
          <note>
            Herr talman! Konstitutionsutskottet tar i detta betänkande upp
            motionskrav på utökat grundlagsskydd för vissa grupper, för outbyggda
            älvar och genteknik. Majoriteten anser att nuvarande skydd är
            tillräckligt. Jag vill därför som utskottets talesman yrka avslag
            på de till betänkandet fogade reservationerna.
          </note>
          <note>
            Vilket lagskydd har i dag de homosexuella? Den enskilde homosexuelle
            har som jag ser det ett fullgott skydd. Det är brottsligt att
            smäda och kränka någon och att säga att han uppför sig skymfligt.
            Man kan då begå tryckfrihetsbrott eller yttrandefrihetsbrott.
          </note>
          <note>
            Målsäganden åtalar. Men om någon förolämpats för att vara homosexuell
            kan åklagare väcka åtal, om det är försvarligt ur ett bredare
            samhällsperspektiv.
          </note>
          <note>
            Samhället ser alltså allvarligare på om någon skymfas för att
            vara homosexuell än på annan förolämpning.
          </note>
          <note>
            Man kan dömas för uppvigling. Detta kan också vara brott mot
            tryckfrihetslagen och yttrandefrihetsgrundlagen. Den som muntligen
            inför menighet eller folksamling eller i skrift som sprids uppmanar
            till brottslig gärning, t.ex. att skjuta och slå ner alla bögar
            - för att använda ett autentiskt uttryck - begår alltså ett brott
            i dagens läge.
          </note>
          <note>
            Som näringsidkare i sin verksamhet får man inte diskriminera
            någon för hans homosexuella läggning.
          </note>
          <note>
            Riksdagen har så sent som 1994 infört en bestämmelse i brottsbalkens
            straffmätningsbestämmelse att det är en försvårande omständighet
            om motivet för brottet har varit att kränka någon på grund av
            hans sexuella läggning. Det är alltså straffbelagt att kränka,
            förolämpa, uppvigla mot eller diskriminera homosexuella.
          </note>
          <note>
            Av Folkhälsoinstitutets utredning framgår att polisen bemöter
            de homosexuella som vill göra en anmälan med respekt. Lagstiftaren,
            riksdagen, har följt målsättningsparagrafen i 1 kap. regeringsformen:
            Den offentliga makten skall utövas med respekt för alla människors
            lika värde och för den enskilda människans frihet och värdighet.
            Där står också att det allmänna skall värna den enskildas privatliv
            och familjeliv. 2 kap. 15 § regeringsformen säger att ingen medborgare
            får missgynnas därför att han med hänsyn till ras, hudfärg eller
            etniskt ursprung tillhör en minoritet.
          </note>
          <note>
            Den fråga som vi haft att ta ställning till är: Gynnar det de
            homosexuellas sak om de i grundlag definieras som en särskild
            grupp? Jag tror inte på den modellen, varken i dagens situation
            eller för framtiden. Riksdagen har så sent som under riksmötet
          </note>
          <note>
            1993/94 avvisat detta.
          </note>
          <note>
            Min absoluta övertygelse är att ju mindre homosexuella pekas
            ut som en särskild grupp, ju mer homosexualitet och heterosexualitet
            jämställs, desto mer gynnas de homosexuellas sak. Att vara homosexuell
            skall inte betraktas som så apart och udda att de homosexuella
            vill skilja ut sig från andra och vara en särskild grupp.
          </note>
          <note>
            Vi är inte där än. Man måste naturligtvis erkänna att det finns
            homofobi i samhället. Men utvecklingen på senare år har snabbt
            gått åt rätt håll, mot ökad tolerans och mindre homofobi. Det
            dröjde faktiskt ända fram till 1979 innan homosexualitet ströks
            som varande en abnormitet ur Socialstyrelsens sjukdomsklassifikation.
            1987 fick vi ett förbud mot diskriminering.
          </note>
          <note>
            Lagutskottets ordförande, socialdemokraten Maj-
          </note>
          <note>
            Lis Lööw, tog under Carl Bildt-regeringens tid initiativ till
            att föreslå en partnerskapslagstiftning, som riksdagen följde
            trots att regeringen varit passiv i denna fråga. Positiva händelser,
            som bryter ned fördomar, är kändispartnerskap och att vårt public
            service-företag i programmet Rederiet visar homosexuell tonårskärlek.
          </note>
          <note>
            Varför skall just homosexuella och funktionshindrade ha ett grundlagsskydd?
            Det finns förvisso andra grupper vuxna med i och för sig harmlöst
            beteende med sexuell anknytning. Vad gör vi med dem? Är inte de
            också en skyddsvärd grupp i så fall?
          </note>
          <note>
            Hur gör vi med förståndshandikappade och mentalsjuka, som nynazister
            pekar ut som
          </note>
          <note>
            "Untermennschen". Ju fler grupper man räknar upp som kräver grundlagsskydd,
            desto större blir risken att man glömmer någon grupp som då lämnas
            ute i kylan. Det ligger en fara i att även i bästa välmening börja
            kategorisera medborgarna.
          </note>
          <note>
            I reservation 2 vill man ha en översyn av skyddet för homosexuella
            som grupp. Den översynen kan leda till ytterligare inskränkningar
            i tryck- och yttrandefrihetsgrundlagarna. Finns behovet verkligen
            av denna översyn i realiteten med tanke det mycket starka skydd
            dessa grundlagar åtnjuter?
          </note>
          <note>
            På sista tiden har nynazistiska grupper dykt upp.
          </note>
          <note>
            Det är unga osäkra frustrerade och våldsbenägna människor i samhällets
            utkanter. Det är människor som har elementär skolning och som
            kanske saknar framtidstro. De lever ut sina egna inneboende demoner
            och sin skräck med hjälp av Sieg Heil-möten och våldsbrott. Att
            störta demokrati, att sätta sig över lagen, att sitta i fängelse
            som VAM-medlem är närmast en merit. Här behövs helt andra åtgärder
            från samhället för att nå dessa marginalgrupper, helt annat engagemang
            från vuxna, föräldrar, folkrörelse och skola. Redan nu finns lagrum
            att komma åt de nynazistiska tidningsbladen, som också talar om
            judar och invandrare, ibland om homosexuella. De nämner, såvitt
            jag vet, aldrig uteslutande homosexuella utan även i deras ögon
            fler undermåliga grupper.
          </note>
          <note>
            Vi utgår givetvis ifrån att polis och domstolsväsende agerar
            effektivt kraftfullt och använder sig av de lagrum som redan i
            dag står till buds. Men anmälningarna om hets mot folkgrupp är
            få.
          </note>
          <note>
            För övrigt är det på modet att vilja grundlagsreglera företeelser
            som man som politiker tycker extra illa om. Riksdagen binder då
            upp sig för lång tid för beslut som i en framtid måhända kan visa
            sig mindre kloka.
          </note>
          <note>
            Vad gäller genteknik och outbyggda älvar har vi redan en fullgod
            lagstiftning.
          </note>
          <note>
            Anf. 14 HÅKAN HOLMBERG (fp) replik
          </note>
          <note>
            Herr talman! Jag konstaterar att Catarina Rönnung låter bli att
            utveckla det som står i majoritetstexten om "omotiverat och svåröverblickbart".
            Jag förstår det, för om hon gjorde det, skulle hon tvingas att
            också argumentera mot den lag om hets mot folkgrupp som redan
            finns. Det vill hon tydligen inte göra. Det gläder mig i och för
            sig. Men det innebär också att hela hennes övriga argumentering
            haltar.
          </note>
          <note>
            Att homofobin har minskat i samhället är sant.
          </note>
          <note>
            Det beror till mycket stor del på att de homosexuella har kommit
            ut i samhället och gjort sig själva synliga. Så talar Catarina
            Rönnung om att man inte skall låta olika grupper synas på olika
            sätt. Ibland är det viktigt att man just får synas som den man
            är för att kunna bli respekterad. Men när det gäller hetslagstiftning
            och hetspropaganda är det de som bedriver hets som gör utpekningen.
            I lagen är man tvungen ta hänsyn till den hets som faktiskt bedrivs.
          </note>
          <note>
            Catarina Rönnungs huvudargument är att nuvarande skydd skulle
            vara tillräckligt därför att den enskilde kan föra talan ifall
            den enskilde uttsätts för missaktning. Det är precis detta det
            inte handlar om.
          </note>
          <note>
            Missaktning i denna mening är missaktning av hela grupper. Det
            behöver inte alls handla om att man säger att Pettersson är en
            skurk eller något annat i den stilen eller att man uppmanar någon
            att slå ihjäl
          </note>
          <note>
            Pettersson eller vem som helst. Det handlar i stället om att
            man pekar ut en hel kategori människor som mindre värdiga. Det
            är detta lagen om hets mot folkgrupp handlar om. Om Catarina Rönnung
            inte har förstått det tycker jag att hon skall fundera igenom
            saken en gång till. Hon är ute på ett spår som ligger helt vid
            sidan av det som debatten bör handla om.
          </note>
          <note>
            Sedan måste jag säga att jag reagerade väldigt kraftigt när Catarina
            Rönnung talade om att man skall handskas på annat sätt med VAM-medlemmar
            än att döma dem till fängelse. Här handlar det om personer som
            är mördare, bankrånare och allt möjligt annat i den stilen. Sådana
            skall sitta i fängelse.
          </note>
          <note>
            Anf. 15 CATARINA RÖNNUNG (s) replik
          </note>
          <note>
            Herr talman! Till att börja med har jag inte sagt att VAM-medlemmar
            inte skall sitta i fängelse.
          </note>
          <note>
            Självfallet skall de göra det. Men de har ju som merit att sätta
            sig över demokratins lagar. Då blir de hjältar inom sina egna
            nynazistiska organisationer, eftersom deras agerande framstår
            som tufft.
          </note>
          <note>
            De nynazister som vi diskuterar i dag har tillgång till små obskyra
            tidskrifter som är fyllda av hat och hets mot judar, mot invandrare
            och mot homosexuella. Dessa tidningar kan när som helst tas i
            beslag och åtal kan väckas. Men de homosexuella har ju jämförelsevis
            starka organisationer bakom sig som med verkningsfulla medel att
            i vår demokrati slå tillbaka och argumentera emot. För dem står
            alla seriösa tidningars insändarsidor och debattsidor öppna för
            genmäle och motargument.
          </note>
          <note>
            Håkan Holmberg hade anmärkningar på logiken i argumentationen.
            Om man skall ha kvar hets mot folkgrupp när det gäller minoriteter
            är det då ologiskt att inte ta med de homosexuella. Men det finns
            ju andra sexuella minoriteter som inte får det minsta skydd, som
            kan glömmas bort och som förlöjligas på ett mycket tydligare sätt
            än vad som sker med homosexuella i dag. Vad gör vi med dessa?
            Skall inte samhället se till att alla människors värde, värdighet
            och frihet i privatlivet garanteras? Med den portalparagraf som
            finns i regeringsformen garanterar samhället detta.
          </note>
          <note>
            I sak är vi emot att de homosexuella bildar en särskild grupp
            i vårt samhälle. Målet för de homosexuella måste vara att få samma
            rättigheter och betraktas som fullständigt lika på alla områden
            som de heterosexuella. Man fryser ju utvecklingen om man betraktar
            de homosexuella som en särskild grupp, anser jag.
          </note>
          <note>
            Anf. 16 HÅKAN HOLMBERG (fp) replik
          </note>
          <note>
            Herr talman! Jag är uppriktigt bekymrad över
          </note>
          <note>
            Catarina Rönnungs oförmåga att förstå vad saken gäller. Jag börjar
            undra var hon har befunnit sig under de senaste åren då propagandan
            har trappats upp i landet, inte bara mot homosexuella utan över
            huvud taget. Propagandan har ökat mot judar, mot zigenare, mot
            homosexuella och mot etniska minoriteter, vilka alla är klassiska
            måltavlor för nazister och rashetsare av olika slag.
          </note>
          <note>
            Ett exempel på att Catarina Rönnung tydligen inte vill se den
            verklighet som råder är hennes formuleringar om att propagandan
            förekommer i små obskyra tidningar. Får jag upplysa om att en
            av de största musiktidningar som i dag finns i landet och som
            vänder sig direkt till ungdomar heter Nordland.
          </note>
          <note>
            Den ges ut av en grupp personer som står mycket nära VAM, som
            vi nyligen talade om. I nummer efter nummer bedrivs denna hets
            oavbrutet. Det är en mycket flott och välgjord tidning som ges
            ut i stora upplagor. Försök att få in ett genmäle där, så får
          </note>
          <note>
            Catarina Rönnung se hur lätt det är! Detta är inte alls samma
            bild som fanns kanske för 15-20 år sedan. Nu har vi en ganska
            allvarlig situation. Lagen bör behandla den hets som faktiskt
            bedrivs på samma sätt, oavsett vilken grupp som det hetsas mot.
            Det är alltid fråga om samma grupper, och då bör lagen skrivas
            så, att det framgår att vi erkänner att vi känner till detta.
          </note>
          <note>
            Anf. 17 CATARINA RÖNNUNG (s) replik
          </note>
          <note>
            Herr talman! Håkan Holmberg nämner en enda tidning. Men jag vill
            inte ge de nynazistiska organisationerna en dimension av att utgöra
            ett hot mot demokratin, vilket Håkan Holmberg målar ut dem som.
            Det handlar om små grupper som verkar i marginalen, och det finns
            lagmedel, t.ex. förbud mot diskriminering och mot uppvigling till
            brott - både muntligt och i skrift. Utgivarna av dessa tidningar
            är i dag åtalbara och skall, som utskottet framhåller, åtalas.
            Vi ser inte genom fingrarna i det fallet, Håkan Holmberg.
          </note>
          <note>
            Håkan Holmberg framställer historieskrivningen i en falsk dager,
            tycker jag. Vi är medvetna om dessa gruppers kriminalitet. Polis
            och åklagarväsende skall verkligen agera med kraft här.
          </note>
          <note>
            Anf. 18 KENNETH KVIST (v) replik
          </note>
          <note>
            Herr talman! Catarina Rönnung argumenterar precis som om allting
            vore bra som det är. Men helt uppenbart är så inte fallet. Det
            finns, som Håkan
          </note>
          <note>
            Holmberg sade, utomordentligt oroande tendenser.
          </note>
          <note>
            Det är naturligtvis inte bara små, udda och extrema grupper som
            kör med hets och homofobi, utan det frodas ibland också i bredare
            grupper. Det är nödvändigt att vi gör en kraftfull markering genom
            att förstärka lagen om hets mot folkgrupp så att den utvidgas.
            Detta har utomordentligt starkt stöd bland de homosexuellas egna
            organisationer.
          </note>
          <note>
            Catarina Rönnung sade litet snusförnuftigt att de homosexuella
            inte skall utgöra en särskild grupp.
          </note>
          <note>
            Men det som har gjort att det har skett framsteg för deras rättigheter
            och att homofobin i samhället i stort har trängts tillbaka är
            ju att de homosexuella har haft modet att organisera sig, att
            föra en kamp för sina rättigheter. De har också haft modet att
            framträda i sin egenskap av homosexuella.
          </note>
          <note>
            När människor är utsatta för diskriminering i samhället - de
            må gälla homosexuella eller de funktionshindrade, som är en annan
            stor grupp - är det nödvändigt att det anges ett klart förbud
            i grundlagen. Det gäller likaväl som för andra grupper som blir
            utsatta för diskriminering - etniska och religiösa grupper. Detta
            är inte att vidga grundlagen eller att införa katalogisering av
            människor, utan det är ett sätt att tala om att samhället inte
            tolererar förtryck och diskriminering av de grupper som genom
            historien har varit utsatta för sådant förtryck och sådan diskriminering.
          </note>
          <note>
            Anf. 19 CATARINA RÖNNUNG (s) replik
          </note>
          <note>
            Herr talman! Jag ställde i mitt huvudanförande en fråga som jag
            inte har fått svar på: Vad gör man med andra sexuella minoriteter
            som inte är homosexuella men som starkt förlöjligas i samhället,
            som inte är farliga för barn utan där beteenden med sexuell anknytning
            gäller vuxna personer?
          </note>
          <note>
            Kenneth Kvist vill som företrädare för ett enda parti grundlagsskydda
            de funktionshindrades rättigheter. Det är inget annat parti som
            ställer sig bakom detta. Men i den nynazistiska ideologin ingår
            ju också förföljelse av mentalsjuka, av funktionshindrade, av
            olika etniska folkgrupper och av homosexuella. Detta är grupper
            som man kan förlöjliga och som på längre sikt kanske inte är värda
            att leva.
          </note>
          <note>
            Man måste se samhället i stort när det gäller grupper som inte
            är nazistiska - jag tänker då på vanliga människors inställning
            till homosexuella.
          </note>
          <note>
            Det måste erkännas att - trots att homofobi förekommer i vissa
            grupper - toleransen har ökat kraftigt, vilket jag är oerhört
            tacksam för. Det kan, som
          </note>
          <note>
            Kenneth Kvist säger, bero på att det har funnits grupper som
            har ställt upp för de homosexuella. Men framtiden borde väl vara
            att det inte borde finnas något behov av sådana grupper. Den dag
            som de homosexuellas och de heterosexuellas rättigheter är jämställda
            är en sådan grupp faktiskt onödig.
          </note>
          <note>
            Anf. 20 KENNETH KVIST (v) replik
          </note>
          <note>
            Herr talman! Catarina Rönnung frågar varför vi skulle ge ett
            särskilt skydd för de homosexuella och säger att det kan finnas
            andra grupper med sexuell särart i någon mening. Vilka grupper
            är det, Catarina Rönnung?
          </note>
          <note>
            Det finns väl ingen grupp som så systematiskt har varit utsatt
            för förföljelse och diskriminering som de homosexuella, som ju
            har ett för dem naturligt umgänge mellan vuxna utan att det inbegriper
            någon särskild form av förtrampande av medmänniskor, utnyttjande
            av minderåriga eller liknande. Det finns väl ingen annan sådan
            grupp. Nämn i så fall en sådan grupp. Jag känner inte till någon,
            men det kan ju hända att mina kunskaper på området är för begränsade.
          </note>
          <note>
            Sedan satt det inte bara vänsterpartister i Handikapputredningen.
            Utredningen var ju enig i sitt förslag om att man i grundlagen
            faktiskt borde föra in ett förbud mot diskriminering av funktionshindrade.
          </note>
          <note>
            Den ståndpunkten har vi alltfort.
          </note>
          <note>
            Anf. 21 CATARINA RÖNNUNG (s) replik
          </note>
          <note>
            Herr talman! Jag skall i klartext uttrycka vilken annan grupp
            jag tänker på och som verkligen är utsatt för löje, nämligen gruppen
            transvestiter. De har väl ingen som för deras talan egentligen.
            De måste väl också betraktas med värdighet. Deras sexuella läggning
            skadar ju inte exempelvis barn eller andra. Jag har aldrig hört
            någon som stått upp för att tala om att transvestiter skulle kunna
            vara en grupp som kan behöva skydd.
          </note>
          <note>
            Vi säger att regeringsformens portalparagraf är stark och bra.
            Den talar om alla människors lika värde. Att det sedan i regeringsformen
            också står om etniska grupper beror ju på den historiska erfarenhet
            som man drog efter andra världskriget. Det skulle ju inte heller
            vara riktigt att utmönstra dessa grupper med tanke på dagens invandrarfientlighet
            t.ex.
          </note>
          <note>
            När det gäller homosexualitet finns det oerhört många teorier
            om vad den beror på. Den ena teorin kanske inte är bättre underbyggd
            än den andra. Men det senaste jag läste i frågan förklarade att
            alla människor bär med sig homosexualitet som ett mer eller mindre
            latent arvsanlag och att detta arvsanslag har haft betydelse som
            överlevnadsvärde för mänskligheten. Om man ser på homosexualiteten
            på det sättet tycker jag att hela saken avdramatiseras väldigt
            mycket. Jag önskar, även om vi inte är där än, ett samhälle där
            denna grupp ges likvärdig behandling med de heterosexuellas.
          </note>
          <note>
            Anf. 22 PETER ERIKSSON (mp) replik
          </note>
          <note>
            Herr talman! Jag måste säga att Catarina Rönnungs argumentation
            blir alltmer märkvärdig att lyssna till. Hon jämför transvestiter
            med homosexuella. Menar Catarina Rönnung att det finns ett lika
            stort behov av att föra in exempelvis transvestiter i lagen om
            hets mot folkgrupp som homosexuella?
          </note>
          <note>
            Jag tycker att den argumentation som Catarina
          </note>
          <note>
            Rönnung för är att kraftigt negligera problemen. Jag vill därför
            upprepa den fråga som jag ställde i mitt anförande. Hur mycket
            måste hända innan socialdemokraterna upptäcker att något har hänt?
            Hur många bögar måste knackas och mördas? Hur många lesbiska måste
            bli bespottade och slagna innan ni anser att några nya omständigheter
            har kommit fram och innan ni vågar ta risken att utpeka homosexuella?
          </note>
          <note>
            Trots att homofobin i samhället kanske har minskat, finns det
            växande grupper som alltmer tydligt och öppet hetsar mot homosexuella,
            mot judar och invandrare. Varför skall då homosexuella lämnas
            utanför den lagstiftning som finns till skydd mot denna hets?
            Argumentationen från dem som inte vill gå med på denna ändring
            i lagstiftningen är fullständigt förvirrad.
          </note>
          <note>
            Anf. 23 CATARINA RÖNNUNG (s) replik
          </note>
          <note>
            Herr talman! Jag har gjort en lång beskrivning av vilka lagrum
            en homosexuell kan åberopa för att få sina lagliga rättigheter
            skyddade. Man får inte hetsa mot homosexuella som grupp i den
            meningen att man uppmanar till våld. Detta är i dag ett kriminellt
            beteende. Man får inte uppmana någon att gå ut och knacka bög,
            som man säger, för redan i dag är detta ett brottsligt beteende
            som är åtalbart. Peter Eriksson måste ju hålla i minnet vad som
            i dag är kriminellt och inte kriminellt.
          </note>
          <note>
            Vad man i reservation 2 vill åstadkomma med översynen är att
            omdömen om homosexuella som grupp skall kunna kriminaliseras.
            Men vi har sagt att här kan det demokratiska samhället argumentera
            oerhört kraftfullt för de homosexuellas rättigheter genom press,
            radio, TV och övriga medier. Här har det demokratiska samhället
            medel att slå emot genom den fria debatten.
          </note>
          <note>
            Som sagt, det finns lagrum, det finns debatt och det finns möjligheter
            till åtal, så Peter Erikssons historieskrivning är ju inte med
            sanningen överensstämmande.
          </note>
          <note>
            Anf. 24 PETER ERIKSSON (mp) replik
          </note>
          <note>
            Herr talman! Det som Catarina Rönnung säger innebär ju att lagen
            om hets mot folkgrupp är helt onödig, att den inte alls skulle
            behövas över huvud taget. Men så är inte fallet. Det är en lag
            som har en väsentlig betydelse därför att samhället pekar ut att
            de som hetsar mot dessa grupper begår allvarliga brott. Lagen
            handlar alltså om hets mot grupper och inte mot enskilda individer.
            Den lagstiftning som vi har i dag täcker inte alls det som Catarina
            Rönnung säger, utan vi behöver en förstärkt lagstiftning. Det
            är möjligt att det inte heller räcker att skärpa lagstiftningen
            så att den också täcker hets mot individer.
          </note>
          <note>
            Men det vore åtminstone en kraftig markering från riksdagen,
            om vi fattade detta beslut, som visar att vi inte accepterar den
            utveckling som faktiskt är på väg i dag. Catarina Rönnung väljer
            emellertid att blunda och säger att det antagligen inte har hänt
            så mycket, att inget har förändrats, att vi har lagstiftning och
            regler som duger i dag och att samhället skall ta till kraftåtgärder.
            Men det är precis det ni inte gör.
          </note>
          <note>
            Anf. 25 CATARINA RÖNNUNG (s) replik
          </note>
          <note>
            Herr talman! Tvärtom, Peter Eriksson, har jag sagt att just lagrummet
            hets mot folkgrupp är en bra lag som medger att JK kan åtala alla
            dem som sprider de nazistblad som i dag är i svang. Där handlar
            det också om invandrare, judar och andra folkgrupper. Jag har
            inte sett ett enda flygblad där bara homosexuella pekas ut, för
            i det fallet skulle JK stå utan medel, utan nazistbladen tar ju
            upp alla kategorier rakt över.
          </note>
          <note>
            Som sagt, om man i grundlagen skall försöka reglera alla skyddsvärda
            grupper, kan det lätt hända att någon grupp glöms bort.
          </note>
          <note>
            Som sagt: Jag har aldrig - för att återgå till andra sexuella
            minoriteter - hört någon i denna kammare propagera för att sådana
            grupper skulle ha ett skydd likvärdigt med de homosexuellas. Men
            varför skulle de inte ha det?
          </note>
          <note type="speaker">
            Anf. 26 NILS FREDRIK AURELIUS (m)
          </note>
          <note>
            Herr talman! I detta betänkande behandlas ett antal motioner
            från den allmänna motionstiden. Det föreligger ingen moderat reservation,
            men jag vill ändå kort kommentera ett särskilt yttrande som vi
            har fogat vid betänkandet.
          </note>
          <note>
            I regeringsformens 2 kap. 18 § står det att varje medborgares
            egendom är tryggad genom att ingen kan tvingas avstå sin egendom
            till det allmänna eller till någon enskild genom expropriation
            eller liknande åtgärd. Inte heller behöver den enskilde tåla att
            det allmänna inskränker användningen av mark eller byggnad utom
            när det krävs för att tillgodose angelägna allmänna intressen.
          </note>
          <note>
            Därefter stadgas det om rätten till ersättning. Om det allmänna
            inskränker användningen av mark eller byggnad på sådant sätt att
            pågående markanvändning, som uttrycket lyder, inom en del av fastigheten
            avsevärt försvåras eller om det uppkommer skada som är betydande
            i förhållande till värdet på en del av fastigheten, har ägaren
            rätt till ersättning.
          </note>
          <note>
            Det är utmärkt att rätten till ersättning för rådighetsinskränkningar
            avseende mark och byggnader numera omfattas av grundlagsskydd
            på detta sätt.
          </note>
          <note>
            Dock är det alltså så att ersättningen utgår bara om skadan som
            uppkommit är, som det heter, betydande i förhållande till värdet
            av den berörda delen av fastigheten.
          </note>
          <note>
            Vad menas då med begreppet betydande skada?
          </note>
          <note>
            Detta uttryck förekommer också i 14 kap. 8 §
          </note>
          <note>
            plan- och bygglagen. I samband med tillkomsten av den lagen uttalade
            bostadsutskottet att ägaren bara skulle behöva tåla en bagatellartad
            inskränkning och att ingen i något fall skulle behöva acceptera
            en skada som var större än 10 % av berörd del av fastigheten.
            Den rättspraxis som har utvecklats vid tillämpningen av lagen
            innebär dock att skadan måste uppgå till mellan 10 och 20 % för
            att berättiga till ersättning.
          </note>
          <note>
            Detta är klart otillfredsställande. Det är möjligt att man av
            praktiska skäl, för att slippa det rent bagatellartade, behöver
            arbeta med en ungefärlig gräns, t.ex. 3 %, för att kunna tala
            om betydande skada. I
          </note>
          <note>
            den moderata kommittémotionen anger vi just 3 %
          </note>
          <note>
            som en rimlig och rättvis nivå. Upp till denna nivå skulle alltså
            fastighetsägaren själv få stå för förlusten för t.ex. en opåräknad
            begränsning av byggrätten.
          </note>
          <note>
            Om skadan är större borde den uppfattas som betydande i lagens
            mening. Varje medborgares egendom skall vara tryggad står det
            ju i regeringsformen. En sådan princip är fundamental för ett
            rättssamhälle, och därför är frågan om ersättning vid rådighetsinskränkningar
            viktig.
          </note>
          <note>
            Att dessa frågor är djupt ideologiska framgår inte minst av det
            särskilda yttrandet från företrädarna för
          </note>
          <note>
            Vänsterpartiet och Miljöpartiet, som vill försvaga skyddet av
            den enskilda äganderätten. Men för att lyckas med detta får de
            alltså försöka ändra grundlagen. Det hoppas jag att de inte kommer
            att lyckas med.
          </note>
          <note>
            Låt mig tillägga att påståendet att den enskilda äganderätten
            skulle vara ett hot mot den goda miljön stämmer utomordentligt
            illa med verklighetens vittnesbörd. Är det någonting som historiskt
            och erfarenhetsmässigt har visat sig skada miljön, är det frånvaro
            av enskild äganderätt.
          </note>
          <note>
            Herr talman! Med tanke på frågans principiella vidd skulle vi
            moderater normalt ha reserverat oss när vi inte fick gehör för
            synpunkterna om skyddet av den enskilda äganderätten vid rådighetsinskränkningar.
            Men eftersom det pågår en utvärdering av ersättningssystemet enligt
            plan- och bygglagen, en utredning som skall vara klar vid halvårsskiftet,
            har vi nöjt oss med ett särskilt yttrande, som jag här har redogjort
            för.
          </note>
          <note>
            Anf. 27 KENNETH KVIST (v) replik
          </note>
          <note>
            Herr talman! Det finns här inte utrymme för att ta upp den enskilda
            äganderätten i hela dess vidd.
          </note>
          <note>
            Den enskilda äganderätt som det här handlar om och som moderaterna
            av hävd vill ha ett utomordentligt starkt grundlagsskydd för gäller
            inte den enskilda personens ägande av sin kavaj, sin kjol, sin
            handväska eller något liknande, utan det handlar om egendomar
            som ger makt och som är av betydelse i samhället. Det är det som
            den här äganderättsdiskussionen handlar om. Man vill skydda en
            äganderätt som bevarar samhällets maktförhållanden i avseende
            på dem som kontrollerar stora egendomar och dem som i den meningen
            är egendomslösa.
          </note>
          <note>
            De konkreta förslagen till bl.a. skärpta ersättningsnivåer innebär
            ett försvårande för det allmänna att bedriva en rimlig miljöpolitik,
            såsom vi har påpekat i vårt särskilda yttrande. Så förhåller det
            sig med den saken.
          </note>
          <note type="speaker">
            Anf. 28 NILS FREDRIK AURELIUS (m)
          </note>
          <note>
            replik
          </note>
          <note>
            Herr talman! Jag tycker att Kenneth Kvist här talar på ett sätt
            som var vanligt före marxismens sammanbrott. Han säger att vi
            självfallet skall få ha kvar ett ägande av våra kavajer och andra
            enskilda föremål men att det däremot skulle vara diskutabelt med
            enskilt ägande av mark. Jag trodde att Vänsterpartiet ändå något
            hade modifierat den ståndpunkten under de senaste åren.
          </note>
          <note>
            Jag vill upprepa att enskild äganderätt både vad gäller mark
            och i övrigt har visat sig leda till att marken och det andra
            ägda vårdas väl. Det som vi nu diskuterar är inte i och för sig
            att det allmänna skall kunna få inskränka delar av användningen
            av marken, utan huruvida detta skall ersättas och i vilken utsträckning
            det skall ske.
          </note>
          <note>
            Det kan, för att ta ett konkret exempel, vara så att det allmänna
            vill bygga en flygplats. Då begränsar man i viss utsträckning
            den enskilde markägarens intressen och möjlighet att disponera
            den egna marken. Detta exempel hämtar jag från Fri- och rättighetsutredningen.
            I ett sådant fall får det allmänna bygga sin flygplats, men självfallet
            skall den enskilde ha rätt till ersättning för den skada han då
            lider.
          </note>
          <note>
            Frågan är då när denna skada är att anse som betydande. En rimlig
            uppfattning är att den ganska snart kan vara betydande. Rent principiellt
            borde egentligen all skada ersättas, men av praktiska skäl kan
            kanske en gräns vid 3 % vara lämplig.
          </note>
          <note>
            Anf. 29 KENNETH KVIST (v) replik
          </note>
          <note>
            Herr talman! För det första vill jag rätta Nils
          </note>
          <note>
            Fredrik Aurelius vad gäller att marxismen som samhällsteori skulle
            ha lidit ett sammanbrott. Den är alltjämt en i högsta grad levande
            och vital teori.
          </note>
          <note>
            För det andra är moderaternas motiv för skyddet för äganderätten
            att den är en oförytterlig rättighet som ett led i kampen för
            att befästa privilegiesamhället.
          </note>
          <note>
            För det tredje innebär en ersättning till egendomsägare för förlust
            på grund av att pågående markanvändning i berörd del avsevärt
            försvåras att man skall ge kompensation till markägare för att
            de inte skall fortsätta att fördärva svårersättliga naturvärden,
            precis som Peter Eriksson och jag har påpekat i vårt särskilda
            yttrande.
          </note>
          <note type="speaker">
            Anf. 30 NILS FREDRIK AURELIUS (m)
          </note>
          <note>
            replik
          </note>
          <note>
            Herr talman! Jag erinrar mig den första raden i det kommunistiska
            manifestet, om att det går ett spöke genom världen. Kommunismens
            spöke finns kvar, men jag anser nog att ideologin i övrigt - för
            att hänsyfta på betänkandet - har lidit avsevärd skada.
          </note>
          <note>
            Jag förstår inte riktigt hur Kenneth Kvist kan utgå från att
            den enskilde markägaren skulle drivas av en längtan att fördärva
            sin egendom, den mark som han har. Erfarenheten visar att det
            inte alls fungerar så. Den generella erfarenheten är att det enskilt
            ägda vårdas bra.
          </note>
          <note>
            Vad vi här diskuterar är naturligtvis den enskilda äganderätten.
            Om denna rätt inskränks genom det offentligas åtgärder är man
            berättigad till ersättning.
          </note>
          <note>
            Så måste det fungera i ett rättssamhälle.
          </note>
          <note>
            Anf. 31 PETER ERIKSSON (mp) replik
          </note>
          <note>
            Herr talman! Nils Fredrik Aurelius tar upp äganderätten och argumenterar
            mot att den i sig skulle vara ett miljöhot. Det har jag naturligtvis
            all anledning att hålla med Nils Fredrik Aurelius om. Äganderätten
            i sig är inget miljöhot. Jag tycker att den är ett positivt inslag
            i samhället.
          </note>
          <note>
            Det är viktigt också ur ett miljöperspektiv att det finns ett
            ägande. När man t.ex. ser till skogsfrågor har privat, enskild
            bondeskog i många fall hanterats på ett mycket bättre sätt än
            vad som har varit fallet när det gäller det anonyma storskaliga
            ägandet - i statens skogar eller i stora bolags skogar. Det är
            ett mycket positivt inslag. Jag har inte argumenterat mot äganderätten
            i det särskilda yttrandet.
          </note>
          <note>
            Däremot måste man, även om man är moderat, inse att det finns
            en konflikt mellan en lagstiftning som på ett oerhört starkt sätt
            stöder äganderätten och ett lösande av miljöproblemen. Vi tänker
            oss att en ägare låter en industri eller en fabrik göra utsläpp
            som drabbar samhället och miljön i stor omfattning.
          </note>
          <note>
            Om samhället då måste dra in tillståndet för en sådan mijömarodör
            är det inte rimligt att ha en lagstiftning som skyddar miljömarodören.
            Det är inte rimligt att han får ersättning för framtida vinster
            i den omfattning som sker enligt den nuvarande lagstiftningen.
            Den lagstiftningen har Nils Fredrik Aurelius varit med om att
            skapa.
          </note>
          <note type="speaker">
            Anf. 32 NILS FREDRIK AURELIUS (m)
          </note>
          <note>
            replik
          </note>
          <note>
            Herr talman! Det var glädjande att Peter Eriksson talade väl
            om det enskilda ägandet. Det finns det all anledning att göra,
            även när det gäller ägande av mark.
          </note>
          <note>
            Jag konstaterar att de två skribenter som gemensamt skrivit under
            det enskilda yttrandet, alltså Kenneth Kvist och Peter Eriksson,
            inte helt och hållet tycks ha samma syn på det enskilda ägandet.
          </note>
          <note>
            Det kan naturligtvis förekomma att enskilda personer likaväl
            som stater stör miljön. Det finns det erfarenhet av. Då finns
            det lagstiftning att tillgripa.
          </note>
          <note>
            Men det är inte riktigt det som vi nu diskuterar.
          </note>
          <note>
            Det här handlar ju om att en enskild person som har en pågående
            markanvändning - det kan vara ett jordbruk eller byggnader - och
            som på grund av en åtgärd från t.ex. kommunen inte längre kan
            fortsätta med den pågående markanvändningen, lider en skada som
            han har rätt till ersättning för. Han får alltså finna sig i att
            han får ändra sin markanvändning t.ex. för att kommunen skall
            anlägga ett flygfält. Men han måste ändå ha rätt till full ersättning
            för den skada han lider. Det är det vi diskuterar, och det tycker
            jag är ett rimligt krav i ett rättssamhälle.
          </note>
          <note>
            Anf. 33 PETER ERIKSSON (mp) replik
          </note>
          <note>
            Herr talman! Jag tycker att vi diskuterar precis de sakerna.
            Tanken att en markägare, industriägare eller aktieägare till ett
            industribolag som gör uppenbar och tydlig skada på miljön skall
            ha full ersättning även för framtida vinster tycker jag är helt
            orimlig. Det har faktiskt gått åt det hållet med den lagstiftning
            som den borgerliga majoriteten tillsammans med socialdemokraterna
            drev igenom kring valet 1994. Nu vill ni ta ytterligare steg för
            att förstärka den. Jag tycker att ni helt och hållet nonchalerar
            miljökonflikten. Skall man ha en seriös diskussion kring de här
            problemen måste utgångspunkten vara en helt annan än den Nils
            Fredrik Aurelius har.
          </note>
          <note type="speaker">
            Anf. 34 NILS FREDRIK AURELIUS (m)
          </note>
          <note>
            replik
          </note>
          <note>
            Herr talman! Jag tror att Peter Erikssons fixering kring kärnkraftsfrågan
            leder litet fel. Det är inte riktigt det vi i första hand diskuterar.
          </note>
          <note>
            Jag upprepar än en gång: Det handlar i stället om vilken rätt
            till ersättning som en markägare har vid rådighetsinskränkningar,
            dvs. när han på grund av en åtgärd från det allmänna tvingas ändra
            sina planer.
          </note>
          <note>
            Det är inte så att denna rätt är alldeles hundraprocentig i alla
            avseenden. Det finns ett antal undantag som jag har här framför
            mig, nedskrivna på ett papper. Jag kanske inte skall gå igenom
            dem nu. Jag vill bara nämna att markägaren t.ex. inte har rätt
            till förväntningsvärden. Om han t.ex. har tänkt sig att ta upp
            en grustäkt på ett område är det inte utan vidare sant att han
            får ersättning för det faktum att han inte får göra detta. Det
            finns alltså ett antal undantag.
          </note>
          <note>
            Men grundprincipen måste ändå vara att om markägaren har en pågående
            markanvändning som ändras genom att det allmänna av i och för
            sig goda skäl vill begränsa markägarens nyttjanderätt till marken
            har markägaren rätt till ersättning. Det är det som vi har velat
            påpeka i vårt särskilda yttrande.
          </note>
          <note type="speaker">
            Anf. 35 KARIN PILSÄTER (fp)
          </note>
          <note>
            Herr talman! Jag och några andra från Folkpartiet har i vår motion
            fört fram frågan om att ett diskriminerinsförbud mot homosexuella
            skall skrivas in i regeringsformen. Utskottet påpekar att en sådan
            reglering i första hand riktas mot riksdagen och den lagstiftande
            och normgivande makten.
          </note>
          <note>
            Jag tycker därför att det handlar om att det är mer angeläget
            att i praktisk handling visa vad man menar. I den här frågan får
            det vara upp till oss i riksdagen att bevisa att vi inte behöver
            några särskilda stadganden i regeringsformen, utan att vi t.ex.
            kan ändra på diskriminerande regler om bostadsbidrag och annat.
          </note>
          <note>
            Jag vill till fullo instämma i Håkan Holmbergs inlägg och yrka
            bifall till reservation nr 2.
          </note>
          <note>
            Nazistisk och nynazistisk hets mot homosexuella är inte någon
            ny företeelse. Jag tror att det är vårt eget samhälles traditionella
            fördomar som gjorde att det inte fördes in något stadgande i lagstiftningen
            alldeles från början. Det handlar inte om någon lätt släng av
            homofobi, som många av oss kanske lider av, utan om hat och ideologiskt
            betingade angrepp på en grupp människor.
          </note>
          <note>
            Under modern tid, särskilt under senare år, har de homosexuella
            själva vetat att hets förekommer.
          </note>
          <note>
            Det finns många exempel på det och att det i förlängningen leder
            till aktiva handlingar och brott. Det finns en koppling mellan
            ord och handling. Det är hets i ordets rätta bemärkelse.
          </note>
          <note>
            Andra lagar har skärpts och utvidgats, t.ex. när det gäller straffskärpning.
            Ändå vill majoriteten i utskottet inte inkludera homosexuella
            i början av kedjan, d.v.s. när det gäller de ord som sedan leder
            till praktisk handling. Jag tycker inte att majoriteten tar det
            här på allvar. Moderaterna vill inte ens ta en diskussion i frågan.
            Socialdemokraternas och majoritetens argumentation är egentligen
            en argumentation mot hela hetslagstiftningen och är irrelevant
            i sammanhanget.
          </note>
          <note>
            Det handlar inte om någon ny typ av lagstiftning utan om att
            den klassiska måltavlan för nazister, dvs.
          </note>
          <note>
            homosexuella, inte ingår. Det ger snarast en motsatt signal från
            lagstiftaren - att det mer eller mindre är okej. VAM - anhängare
            eller andra behöver i det här fallet inte ens sätta sig över några
            lagar.
          </note>
          <note>
            Utskottet anser inte heller att några nya omständigheter har
            framkommit. Ja, det kan man ju hålla med om. Vi andra visste redan
            att hets förekommer.
          </note>
          <note>
            När skall majoriteten få tillräcklig information?
          </note>
          <note>
            Herr talman! Utskottet anser att det här är en omotiverad inskränkning
            av tryckfriheten och yttrandefriheten. Det är ganska häpnadsväckande.
            Jag kan ge exempel på vad som förekommer i pamfletter genom att
            läsa högt: Homosexuella har ingen rätt att leva. Homosexualitet
            är en svulst på folkkroppen.
          </note>
          <note>
            Sopa bort denna smuts ur samhället!
          </note>
          <note>
            Budskapet är tydligt, men det innebär inte någon direkt uppmaning
            till handling. Uppenbarligen tycker man att det är motiverat att
            värna om detta.
          </note>
          <note>
            De nazistiska angreppen blir faktiskt snarare legitimerade av
            att vi inte vill inkludera detta i lagstiftningen mot hets mot
            folkgrupp.
          </note>
          <note>
            För oss i Folkpartiet är det självklart att det inte behövs mer
            bevis för behovet av en skärpning när det gäller lagstiftningen.
            Historien har hittills talat sitt tydliga språk. Jag yrkar bifall
            till reservation nr 2 av
          </note>
          <note>
            Birgit Friggebo m.fl.
          </note>
          <note type="speaker">
            Anf. 36 ELISA ABASCAL REYES (mp)
          </note>
          <note>
            Herr talman! Konstitutionsutskottet har gjort bedömningen att
            grundlagsskydd mot patent på liv inte är nödvändigt eftersom gällande
            lagstiftning ger tillräckligt skydd för att patent inte skall
            beviljas uppfinningar vilkas nyttjande skulle strida mot god sed.
            Därmed har utskottet förbisett en viktig aspekt av den nya gentekniken.
          </note>
          <note>
            Det kan ännu inte sägas att det i samhället bland allmänheten
            finns en utbredd uppfattning som kan ligga till grund för vad
            god sed i detta fall kan vara.
          </note>
          <note>
            Gentekniken grundar sig på nya vetenskapliga rön som spekulativt
            skulle kunna leda till hisnande uppfinningar. Dock ligger de nu
            i händerna på vetenskapsmännen och de som innehar kunskapen för
            att kunna skapa dessa uppfinningar.
          </note>
          <note>
            Såväl genteknik som patent på liv ställer en människas grundvärderingar
            på sin spets. Enligt mitt och Miljöpartiets sätt att se på saken
            speglas i ställningstagandet till patent på liv inte bara individens
            människosyn utan dennes förhållande överlag till liv och naturen
            på jorden. Ett patent på liv innebär att människan gjort sig till
            obestridbar herre över allt levande och att vetenskapen till sist
            helt går i lönsamhetens ledband. Blir denna värdering styrande
            finns det all anledning att ifrågasätta det skydd som nu finns
            i form av god sed.
          </note>
          <note>
            Gentekniken är ännu i gryningen av sin utveckling. Det finns
            självfallet stora risker med denna.
          </note>
          <note>
            Inte minst bör man ifrågasätta de påtagliga riskerna med utplacering
            av genmanipulerat organiskt material i den fria naturen. Ett grundlagsskydd
            mot patent på liv innebär att en annan värdering än den kommersiella
            dominerar synen på gentekniken. Respekten för liv och ödmjukhet
            inför evolutionens naturliga utveckling måste ingå i vårt samhälle
            som en självklarhet och ha sin berättigade plats i grundlagen.
          </note>
          <note>
            En annan aspekt som talar för ett grundlagsskydd mot patent på
            liv är att man i vårt samhälle uttalat såväl genom lagstiftning
            som genom fungerande institutioner i samhället att djurs lidande
            respektive välmående är en etisk angelägenhet även för människor.
            Denna etiska aspekt på andra djur visar på att det sätt som vi
            förhåller oss till andra djur på jorden även är talande för vårt
            beteende inom den egna djurgruppen, nämligen människorna.
          </note>
          <note>
            Att vi som människor med vissa specifika egenskaper förmår frångå
            andra lagar i naturen, såsom den starkes rätt, gör att vi har
            unika möjligheter att tillämpa våra värderingar även i relation
            till andra levande organismer. När gentekniken går kommersialismens
            intressen till mötes ställs olika värderingar mot varandra beträffande
            djurs lidande och vår syn på naturen, men det skapar även motstridiga
            intressen bland jordens befolkning.
          </note>
          <note>
            Vi vill i detta sammanhang betona ulandsperspektivet och exemplifiera
            med konsekvensen av den gröna revolutionens framfart där vissa
            genmanipulerade grödor bidragit till ekologiska katastrofer, svält,
            kemikalieberoende och hälsoproblem hos fattiga bönder. Utarmningen
            av olika grödor har varit särskilt förödande. När röster höjts
            för att återgå till de traditionella växtsorterna har detta av
            ekonomiska skäl inte gått.
          </note>
          <note>
            Patent på liv är en strikt kommersiell åtgärd som kör över viktiga
            etiska ståndpunkter och lämnar öppet för en skrämmande utveckling,
            om vi än inte riktigt kan föreställa oss några konkreta scenarion.
          </note>
          <note>
            Dock ger oss utvecklingen på detta område med internationella
            exempel, och då inte minst de diskussioner som pågår inom EU,
            en inblick i vilka ställningstaganden som nu dominerar. Att manipulera
            med mänskligt liv i form av manipulationer med människors gener
            och ärftliga anlag är dessutom en grov kränkning av människans
            integritet och speglar tydligt en etisk människosyn som är ovärdig
            dagens samhälle och vars rötter man finner i diverse mörkerideologier.
          </note>
          <note>
            Ett grundlagsskydd mot patent på liv är nödvändigt av dignitetsskäl.
            Än en gång behöver människans grundläggande värderingar bekräftas.
            Denna gång är det fråga om en förlängd mänsklighet, nämligen den
            som inkluderar människan i förhållande till naturen. Genterapi
            på könsceller borde rimligtvis vara frånstötande för de flesta.
            Det borde därför vara naturligt att grundlagsskydda mot just ett
            sådant förfarande som så tydligt strider mot en förmodad generell
            uppfattning.
          </note>
          <note>
            Med detta vill jag yrka bifall till Miljöpartiets reservation
            om genteknik.
          </note>
          <note type="speaker">
            Anf. 37 CATARINA RÖNNUNG (s)
          </note>
          <note>
            Herr talman! Det ankommer naturligtvis på oss själva att vara
            observanta på den vetenskapliga utvecklingen i framtiden. Men
            härifrån till att grundlagsreglera gentekniken är steget långt.
            Det betänkande som vi i dag behandlar tar på två hela sidor upp
            och beskriver det lagskydd som i dag finns mot missbruk av gentekniken.
          </note>
          <note>
            För det första har vi implementerat två EG-
          </note>
          <note>
            direktiv. För det andra, och det är viktigt, krävs särskilda
            tillstånd för att använda genteknik vid hälsoundersökningar. De
            tillstånden prövas av Socialstyrelsen. Vid åtgärder med befruktade
            ägg, s.k. zygoter, förutsätts samtycke av kvinnan och i vissa
            fall mannen. Om ett befruktat ägg har varit föremål för försök
            skall det befruktade ägget inte få återinföras i kvinnans kropp.
          </note>
          <note>
            När det gäller patent på människor, djur eller kroppsdelar går
            inte detta att få. Den som påträffar en okänd substans eller gen
            i människors eller djurs kroppar gör inte någon uppfinning utan
            en upptäckt, skriver utskottet. Redan på grund av detta är det
            uteslutet att få patent på sådant material, eftersom patent förutsätter
            en uppfinning.
          </note>
          <note type="speaker">
            Anf. 38 ELISA ABASCAL REYES (mp)
          </note>
          <note>
            Herr talman! Jag uppskattar givetvis att utskottet har behandlat
            ämnet så pass utförligt i betänkandet.
          </note>
          <note>
            Jag anser att det är av största vikt i och med att den här vetenskapen
            är så pass ny och allomfattande.
          </note>
          <note>
            Den har absolut anknytning till den diskussion som har förts
            här i kammaren i dag och som handlar om skydd av vissa grupper.
            Gentekniken ställer etiska värderingar på sin spets i den meningen
            att den omfattar människans integritet i sin helhet. Den ger också
            möjlighet att reglera människan i grund och botten.
          </note>
          <note>
            Detta speglas i sin förlängning i den relation vi har till djur
            och natur. Dagens lagstiftning visar vilken syn som dominerar
            inom gentekniken, och det är den kommersiella och inte den etiska.
            Vad gäller förbud mot patent på liv är det upptäckten som Catarina
            Rönnung talar om men inte korsningen. Det är onkomusen och manipulationen
            ett bra exempel på.
          </note>
          <note>
            Vi står fast vid att den etiska värderingen måste komma i första
            rummet. Den här diskussionen måste i första hand handla om vilka
            värderingar respektive ideologier individer och samhället är beredda
            att ta ställning för beträffande denna nya vetenskap.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            6 § Förslag till tilläggsbudget till statsbudgeten för budgetåret
            1995/96 - presstödet
          </note>
          <note>
            Föredrogs
          </note>
          <note>
            Konstitutionsutskottets betänkande 1995/96:KU33
          </note>
          <note>
            Förslag till tilläggsbudget till statsbudgeten för budgetåret
            1995/96 - presstödet (prop. 1995/96:105
          </note>
          <note>
            delvis)
          </note>
          <note type="speaker">
            Anf. 39 BIRGIT FRIGGEBO (fp)
          </note>
          <note>
            Herr talman! Förslaget om höjning av presstödet med 13 % mitt
            under löpande budgetår innehåller många principiella frågor. För
            det första handlar det om presstödets vara eller inte vara över
            huvud taget.
          </note>
          <note>
            Just nu har vi en omfattande debatt om de selektiva bransch-
            och företagsstöden. Det finns kraftiga strömningar för att avveckla
            selektiva stöd och byta ut dem mot generella åtgärder för att
            lyfta av pålagor på företagen i allmänhet och småföretagen i synnerhet.
            T.o.m. näringsministern har visat ett viss intresse för den här
            frågan. Jag är av den uppfattningen att selektiva stöd ofta gör
            mer skada än nytta. Jag skall inte gå in närmare på den debatten
            nu. Vi får återkomma i det reguljära budgetarbetet eller när
          </note>
          <note>
            Presstödsutredningens förslag blir proposition.
          </note>
          <note>
            För det andra handlar det om att just nu komma med höjningen,
            och det är inte någon liten höjningen det är fråga om. Det handlar
            om 13 %. Det torde vara sällsynt att någon budgetpost, möjligen
            vid sidan av vissa arbetsmarknadspolitiska åtgärder, har fått
            en så stor höjning. Det stramas snarare åt överallt. Jag tycker
            att det är utmanande att höja presstödet när barnbidrag, sjukersättningar,
            arbetslöshetsersättningar, osv. sänks.
          </note>
          <note>
            Då kommer jag in på den tredje frågan och principen. Man kan
            faktiskt inte utesluta att förslaget har sin grund i att många
            av de stödberättigade tidningarna är regeringen och Socialdemokraterna
            närstående.
          </note>
          <note>
            Det tycks vara lättare för socialdemokratiska tidningar att få
            regeringens öra än för många andra intressen i samhället. Tidningar
            i allmänhet har ju fått bidra till den ekonomiska saneringen genom
            införandet av momsen. Men nu skall presstödstidningarna få full
            kompensation. De skall inte bidra.
          </note>
          <note>
            För det fjärde är det uppseendeväckande att komma med ett sådant
            här förslag mitt under löpande budgetår. Presstödet får en egen
            snobbfil och kommer inte in i den allmänna mangling och prioritering
            som sker, och skall ske i än högre grad i de nya budgetprocessen.
          </note>
          <note>
            Herr talman! Allt talar för avslag på propositionen och bifall
            till reservationen.
          </note>
          <note type="speaker">
            Anf. 40 INGER RENÉ (m)
          </note>
          <note>
            Herr talman! I detta betänkande föreslås en höjning av presstödet
            med 53 miljoner kronor. Genom det förslaget kommer presstödet
            att omfatta totalt
          </note>
          <note>
            900 miljoner per år. Det framstår för oss moderater egendomligt,
            för att inte säga lättsinnigt, att freda just presstödet när vi
            skär ned på praktiskt taget allt annat. Motiven är också mycket
            magra.
          </note>
          <note>
            Man hänvisar till kostnadsökningar. Det torde man kunna göra
            när det gäller de flesta övriga posterna i statsbudgeten också.
            Vi moderater menar alltså att beslutet innebär att statsbudgeten
            utsätts för belastningar som måste prövas mycket mer noggrant
            än vad som har varit fallet just när det gäller presstödet. Vi
            säger alltså nej till dessa 53 miljoner av statsfinansiella skäl.
          </note>
          <note>
            Ett annat bärande skäl till avslag är att presstödet inte synes
            ha fungerat på det sätt som avsetts. Pengarna har använts till
            att täcka löpande utgifter i stället för att öka rationaliteten
            inom företagen. Därmed har ett långsiktigt beroende av statliga
            bidrag inte minskat utan snarare ökat, och det var faktiskt inte
            meningen.
          </note>
          <note>
            Av ekonomiska skäl och för att presstödet inte fungerat som det
            var avsett yrkar vi sammanfattningsvis avslag på den föreslagna
            höjningen och bifall till motionen.
          </note>
          <note type="speaker">
            Anf. 41 KURT OVE JOHANSSON (s)
          </note>
          <note>
            Herr talman! Staten har sedan länge givit stöd till dagspressen.
            Det första stödet infördes redan 1948.
          </note>
          <note>
            Då undantogs dagstidningarna från pappersskatten.
          </note>
          <note>
            Syftet var att hålla nere tidningarnas driftskostnader.
          </note>
          <note>
            Det grundläggande målet för det statliga presstödet har alltsedan
            dess varit att upprätthålla mångfald och en väl fungerande demokrati.
          </note>
          <note>
            Statens stöd till dagstidningarna består i huvudsak av tre delar.
            Det rör sig i dag om reducerad mervärdesskatt på upplageintäkter,
            reducerad annonsskatt och ett s.k. direkt presstöd.
          </note>
          <note>
            I den offentliga debatten har det direkta stödet tilldragit sig
            störst intresse trots att det i kronor räknat är mycket mindre
            än vad som utgår i form av indirekt stöd, och som i princip tillkommer
            alla dagstidningar. Att det blivit så beror sannolikt på att det
            direkta stödet är lättare att värdebestämma än det indirekta stödet.
          </note>
          <note>
            Den debatt vi nu för gäller det direkta stödet över statens budget.
            Det är frågan om att i tilläggsbudgeten föra upp 53 miljoner kronor
            till ökat driftsstöd.
          </note>
          <note>
            Uppfattningarna om förslaget i utskottet går isär, som har framgått
            här. De följer i princip samma mönster som tidigare. Folkpartiet
            och Moderaterna är emot förslaget medan de andra partierna i KU
            är för. Kds är inte representerat i KU.
          </note>
          <note>
            Det finns således en massiv uppslutning i den svenska riksdagen
            bakom ett väl avvägt direkt statligt presstöd. Uppslutningen är
            så stark att inte ens de senaste decenniernas regeringsskiften
            mer än marginellt har kunnat påverka stödformen. Folkpartiets
            och Moderaternas årliga attacker mot dagspressens mångfald har
            alltid stött på patrull. De har dess bättre fått finna sig i ett
            allt mindre stöd. Jag är naturligtvis glad över att kunna konstatera
            detta.
          </note>
          <note>
            Herr talman! Moderater och folkpartister intar således en särställning
            i den här frågan. Båda partierna vill avskaffa det direkta stödet,
            men de vill inte gå lika snabbt fram. Moderaterna har föreslagit
            att det direkta stödet till dagspressen skall slopas redan
          </note>
          <note>
            1997. Folkpartiet vill trappa ned stödet i snabb takt.
          </note>
          <note>
            Deras inställning är, som jag ser det, från demokratiska utgångspunkter
            mycket svår att förstå. Den är antidemokratisk, för att uttrycka
            sig på ett annat sätt.
          </note>
          <note>
            Ett genomförande av Folkpartiets och Moderaternas förslag skulle
            omedelbart få förödande konsekvenser. Det skulle bli ett hårt
            slag mot den svenska demokratin. Ett stort antal tidningar, både
            stora och små, skulle inte längre kunna ges ut. Deras röster i
            den politiska debatten skulle tystna. De många människornas möjligheter
            att ge uttryck för sina tankar skulle starkt beskäras. Man kan
            fråga sig om det verkligen är en sådan demokrati vi vill ha. Moderater
            och folkpartister vill det. Det stora folkflertalet vill det inte.
            Vi vill det inte. Tidningsdöd och massaker på mångfald är minst
            av allt vad svensk demokrati behöver i dag.
          </note>
          <note>
            Den svenska presspolitiken har utgått ifrån att bredd i opinionsbildningen
            innebär att det finns konkurrerande och kompletterande tidningar
            på varje marknad där så är praktiskt möjligt. Det finns i dag,
            herr talman, inte några avgörande skäl för att ge avkall på denna
            princip. Därför finns det faktiskt många starka skäl för det ökade
            driftsstöd som nu föreslås. Gör vi ingenting nu dukar många tidningar
            under. Då flagnar mångfalden. Demokratin skulle ta stryk. Det
            vill vi inte.
          </note>
          <note>
            Presstödet har inte höjts på många år. Sanningen är egentligen
            den motsatta. Stödet har urgröpts och fått vidkännas regelrätta
            nedskärningar. 1992 sänktes såväl utvecklingsstödet som distributionsstödet
            med vardera 6 miljoner kronor. Den totala nedskärningen jämfört
            med anslaget 1991/92 blev 57 miljoner kronor. Det är ca 10 %.
            1994 drogs också driftsstödet ned med 3 %. Det är alltså fel att
            påstå att presstödet inte har fått vidkännas nedskärningar.
          </note>
          <note>
            Till detta skall också läggas att priserna på tidningspapper
            har stigit mycket kraftigt under de senaste två åren. Kostnadsstegringarna
            på tidningspapper var synnerligen snabba under 1995. Andratidningarna
            har inte heller kunnat hävda sig i konkurrensen med förstatidningarna
            på annonsmarknaden. Den är en viktig bit av tidningarnas ekonomi.
          </note>
          <note>
            Talet om att det direkta presstödet snedvrider konkurrensen på
            tidningsmarknaden, vilket Inger
          </note>
          <note>
            René var inne på, är rent ut sagt struntprat. Det är inte sant.
            Den höjning av driftstödet som nu föreslås i tilläggsbudgeten
            är således väl motiverad.
          </note>
          <note>
            Det är inte bara socialdemokratiska tidningar som har regeringens
            öra, Birgit Friggebo. Presstöd utgår nämligen inte bara till socialdemokratiska
            tidningar. Det indirekta presstödet utgår, såvitt jag förstår,
            till alla dagstidningar. Dagens Nyheter får sin stora beskärda
            del av det indirekta stödet. Svenska Dagbladet, som man kanske
            kan kalla moderat, mottar det kanske kraftigaste presstödet av
            alla tidningar. Det finns centerpartistiska tidningar som får
            presstöd. Många tidningar utöver de socialdemokratiska uppbär
            direkt presstöd. Att socialdemokratiska tidningar specifikt skulle
            ha regeringens öra är alltså inte sant.
          </note>
          <note>
            Att det tillförs pengar i en tilläggspropoposition är inte heller
            särskilt konstigt, Birgit Friggebo. Vad har man egentligen tilläggspropositioner
            till? Man kan göra mycket i dem, också tillföra pengar när detta
            är motiverat. Denna gång är det i mycket hög grad motiverat att
            tillföra det direkta driftstödet i presstödet de 53 miljoner kronor
            som föreslås.
          </note>
          <note>
            Jag yrkar bifall till konstitutionsutskottets hemställan i betänkandet.
          </note>
          <note>
            Anf. 42 BIRGIT FRIGGEBO (fp) replik
          </note>
          <note>
            Herr talman! Jag tycker inte att Kurt Ove Johansson gav särskilt
            många skäl till att presstödet just nu skall ökas med 13 %. Det
            måste finnas en bakomliggande orsak till att regeringen och socialdemokraterna
            lyssnar mer till den socialdemokratiska pressen än några andra
            intressen i samhället.
          </note>
          <note>
            Är det verkligen så att demokratin går under och att tidningarna
            är så svaga att de inte klarar sig utan denna 13-procentiga höjning?
            Är vårt land verkligen så illa ute?
          </note>
          <note>
            Kurt Ove Johansson talar mycket om presstöd i allmänhet. Han
            talar om momsen och om befrielser av pålagor som ett stöd. Detta
            har sin utgångspunkt i tanken att allting tillhör staten och att
            varje avstående från konfiskation skall tolkas som en välvilja
            och ett stöd. Det är ju frånvaro av pålagor det är fråga om! Jag
            tycker att det är en allmän nedsmutsning av språket att tala om
            stöd i sådana sammanhang.
          </note>
          <note>
            Kurt Ove Johansson pekar ut Folkpartiet och även Moderaterna
            och säger att de har en särställning. Vi i Folkpartiet har många
            gånger varit ensamma om olika förslag, och så småningom fått stöd
            från en allt bredare och större majoritet. Jag är alldeles övertygad
            om att presstödet kommer att vara avvecklat inom en inte alltför
            avlägsen framtid.
          </note>
          <note>
            Anf. 43 KURT OVE JOHANSSON (s) replik
          </note>
          <note>
            Herr talman! Birgit Friggebo tycks anse att mitt sätt att föra
            resonemang om det indirekta presstödet skulle vara mitt eget påhitt.
            Så är det naturligtvis inte. De utgångspunkter som jag har haft
            för mitt resonemang om det indirekta presstödet bygger på presstödets
            effekter, och på utvärderingen i ESO-
          </note>
          <note>
            rapporten som kom 1993, vid en tidpunkt när Birgit
          </note>
          <note>
            Friggebo satt i regeringsställning. Det resonemang jag för om
            det indirekta presstödet är alltså inte någon innovation av Kurt
            Ove Johansson. Det bygger på detta rapportmaterial, som Birgit
            Friggebo gärna kan få låna om hon vill fördjupa sina kunskaper
            om det indirekta presstödet.
          </note>
          <note>
            Jag tycker att jag gav tillräckliga skäl i mitt inledningsanförande
            till att öka driftstödet med 53
          </note>
          <note>
            miljoner kronor. Jag skulle måhända också kunna tillägga en sak
            när det gäller pappersprisutvecklingen. Den har varit väldigt
            snabb under de senaste två åren och kostnaderna kommer sannolikt
            också att öka snabbt under 1996 enligt de beräkningar som görs.
          </note>
          <note>
            Som jag tidigare påvisade har presstödet under nittiotalets första
            år tagit väldigt mycket stryk. Nog finns det starka motiv för
            att i tilläggsbudgeten föra upp dessa ytterligare 53 miljoner
            kronor.
          </note>
          <note>
            Anf. 44 INGER RENÉ (m) replik
          </note>
          <note>
            Herr talman! Nej, Kurt Ove Johansson, jag sade inte att presstödet
            snedvrider konkurrensen. Det måtte Kurt Ove Johansson ha läst
            i sitt manuskript, och inte hört vad jag sade. Men jag sade faktiskt
            inte det, så det kan lyftas bort ur dagens debatt.
          </note>
          <note>
            Kurt Ove Johansson menade att det bärande motivet till de 53
            miljoner kronorna är att presstödet skyddar demokratin - och det
            gör det naturligtvis.
          </note>
          <note>
            Men det gör också bra skolor, bra dagis och mycket annat. Min
            fråga är: Varför är just presstödet viktigare än många av de andra
            områden som också bygger upp ett bra demokratiskt samhälle i Sverige,
            och där vi i dag sparar mycket stora summor?
          </note>
          <note>
            Moderaterna och Folkpartiet är ensamma i denna fråga, sade Kurt
            Ove Johansson. Tyvärr är det så.
          </note>
          <note>
            Moderaterna har varit ensamma i många sammanhang när det gällt
            att föreslå sparande, men nu har också Socialdemokraterna insett
            att det är nödvändigt - dock inte vad gäller presstödet. Det gör
            mig litet konfunderad. Jag vill inte vara lika konspiratorisk
            som Birgit Friggebo, men litet förvånad och förundrad är jag ändå.
          </note>
          <note>
            Anf. 45 KURT OVE JOHANSSON (s) replik
          </note>
          <note>
            Herr talman! Nej, jag har inte skrivit in mina repliker till
            Inger René i förväg i mitt manuskript, och hon behöver inte heller
            befara att jag kommer att göra det. Jag tror att jag klarar att
            föra denna debatt med Inger René tillräcklig bra på fri hand.
          </note>
          <note>
            Jag bygger mitt resonemang på den reservation som Moderaterna
            och Folkpartiet gemensamt har skrivit. I en av de fem meningarna
            hävdas att effektiviteten i tidningarnas utveckling hos dem som
            mottar presstödet blivit lidande på grund av stödet.
          </note>
          <note>
            Så är det inte. Det påståendet är helt gripet ur luften.
          </note>
          <note>
            Det råkar nämligen vara så att det utvecklingsstöd som bl.a.
            ingår i presstödet har betytt oerhört mycket för tidningarnas
            effektivitetsbefrämjande. Detta visar undersökningar som Presstödsnämnden
            har gjort. De visar också att utvecklingsstödet i presstödet betyder
            oerhört mycket för tidningarnas effektivitetsutveckling.
          </note>
          <note>
            Dessutom vilar inte de tidningar som mottar presstöd på några
            lagrar, Inger René. Jag vågar försäkra att tidningsledningarna
            i dessa företag jobbar minst lika hårt, kanske t.o.m. hårdare,
            än tidningsledningarna hos de tidningar som genererar stora vinster.
            Det är hela tiden fråga om en effektivitetsjakt och en kostnadsjakt
            även i dessa företag.
          </note>
          <note>
            Anf. 46 INGER RENÉ (m) replik
          </note>
          <note>
            Herr talman! Kurt Ove Johansson koncentrerar sig på en av mina
            frågor, och kommer inte heller in på konkurrensneutraliteten.
            Det må så vara, men min bärande fråga är hur man kan hävda att
            just presstödet skall vara en fredad zon när det skärs i praktiskt
            taget allting annat i statsbudgeten.
          </note>
          <note>
            Anf. 47 KURT OVE JOHANSSON (s) replik
          </note>
          <note>
            Herr talman! Presstödet är ingen fredad zon. Jag ägnade åtminstone
            en tredjedel av mitt inledningsanförande åt att tala om på vilka
            områden presstödet under nittiotalet fått vidkännas nedskärningar.
            Detta är alltså ingen fredad zon.
          </note>
          <note>
            Man skall dock komma ihåg att presstödet har tillkommit för att
            garantera mångfalden och för att slå vakt om viktiga demokratiska
            värden.
          </note>
          <note>
            När man då kommer till en punkt där man ser att om man inte gör
            någonting kommer många av de språkrör som nu finns att tystna
            måste man naturligtvis göra någonting åt det, såvida man inte
            vill skada demokratin, mångfalden. Det är det som ligger bakom
            förslaget.
          </note>
          <note>
            Sedan till konkurrensneutraliteten. Om man tittar närmare på
            t.ex. annonsutvecklingen finner man att det inte är de stora tidningarna,
            förstatidningarna, som tar stryk. De ökar faktiskt sina annonsintäkter.
          </note>
          <note>
            De som tar stryk är andratidningarna; det är de som får presstödet.
            Det är där utjämningen av kostnaderna måste ske. Syftet med att
            man en gång i tiden införde det direkta statliga stödet var just
            att man ville utjämna kostnaderna. Ser man det från konkurrenssynpunkt
            skulle man egentligen öka på driftsstödet ytterligare utöver de
            53 miljonerna - det vill jag försäkra Inger René.
          </note>
          <note>
            Anf. 48 CARL-JOHAN WILSON (fp)
          </note>
          <note>
            Värderade talman! Jag hade egentligen inte tänkt delta i den
            här debatten. Jag hade tänkt nöja mig med att den reservation
            som finns i ärendet stöder den motion som jag har lämnat in, men
            när jag satt på mitt rum och lyssnade kunde jag inte låta bli
            att gå hit till kammaren.
          </note>
          <note>
            Man talade här om att det är viktigt med mångfald och konkurrens,
            vilket det naturligtvis är, både för tidningar och för speceriaffärer.
            Går en speceriaffär av två på en ort dåligt kan man naturligtvis
            avgöra om man vill samla ihop pengar för att stödja den eller
            om den skall få konkurreras ut av den som bättre lyckas markera
            samhörighet med kunderna.
          </note>
          <note>
            Men på tidningsområdet har vi presstödet, som naturligtvis har
            haft stor betydelse för många tidningar runt om i landet och varit
            avgörande för att de har kunnat överleva. Men man kan inte säga
            annat än att det har snedvridit konkurrensen.
          </note>
          <note>
            Man skulle kunna tro att presstödet hade gynnat de politiska
            partier som har den mindre tidningen -
          </note>
          <note>
            den skulle annars kanske ha försvunnit. Men att det är så kan
            man inte bevisa. Jag tror möjligen att man kan säga att det blir
            något sämre nyhetsbevakning, om den ena av två tidningar på en
            ort läggs ned och den andra blir kvar. Konkurrensen sporrar nog
            journalister att vara på hugget och försöka vara först med nyheter.
            På det viset tror jag att mångfalden kan vara bra.
          </note>
          <note>
            Men på många håll i landet har en enda stor tidning varit avgörande
            för framgångarna för de politiska motståndarna till den tidningens
            ideologi, i varje fall om tidningen inte har varit socialdemokratisk.
            De tidningar som inte tillhör det socialdemokratiska partiet har
            ofta visat mycket stor generositet och öppenhet när det gällt
            att redovisa socialdemokraternas intentioner t.ex. i kommunalpolitiken,
            medan det har varit svårare för de borgerliga partierna att få
            motsvarande generösa behandling av socialdemokratiska tidningar
            på de få platser där de har lyckats skaffa sig dominans.
          </note>
          <note>
            Man har runt om i landet också kunnat reta sig på märkliga grupperingar;
            där det har funnits små centerpartistiska och socialdemokratiska
            tidningar har Centern och Socialdemokraterna gått ut gemensamt
            i kommunerna och fått majoritet för kommunal annonsering i tidningar
            som knappast har haft någon relevant täckning i det område där
            kommunala pengar har satsats på detta.
          </note>
          <note>
            Men det som gjorde att jag bestämde mig för att gå upp och säga
            några ord i den här debatten var egentligen en annan sak. Jag
            tycker väldigt ofta att det är roligt att samarbeta med socialdemokrater.
            Jag känner stor samhörighet med socialdemokrater i många frågor
            och tycker att det ganska sällan uppstår riktigt svåra konflikter.
            Men jag blir så väldigt besviken varje gång det kommer upp sådana
            här ärenden, där man märker att socialdemokraterna gynnar företag
            och organisationer som ligger nära socialdemokraternas egen verksamhet.
          </note>
          <note>
            Jag tyckte att det var viktigt att få detta taget till protokollet
            i detta sammanhang. Den typen av gruppegoism tycker jag att det
            skulle vara väldigt fint om vi kunde få allt mindre av i svensk
            politik.
          </note>
          <note>
            Ett litet steg på den vägen skulle vara att avslå det här märkliga
            förslaget om att höja presstödet.
          </note>
          <note>
            Anf. 49 KURT OVE JOHANSSON (s) replik
          </note>
          <note>
            Fru talman! Om det hade varit som Wilson säger, att presstödet
            enbart hade tillkommit för att gynna socialdemokratiska tidningar,
            hade hans resonemang varit bestickande. Men så är det ju inte.
            Jag har i flera inlägg försökt att tala om vilka som var de grundläggande
            orsakerna till att presstödet en gång infördes.
          </note>
          <note>
            Som jag sade gällde det generella presstödet från
          </note>
          <note>
            1948 till slutet av 60-talet. 1969 fick vi det direkta presstödet.
            Det tillkom i akt och mening att slå vakt om mångfalden, och då
            inte bara i den meningen att det skulle bli ett presstöd till
            socialdemokratiska tidningar. Presstödet utgår ju, som jag har
            sagt tidigare, till socialdemokratiska tidningar, till centertidningar
            och även till det moderata Svenska Dagbladet. Även andra tidningar,
            som måhända skulle kunna föras till politiska kategorier, får
            ju presstöd om de uppfyller kraven i det regelsystem som finns
            i sammanhanget.
          </note>
          <note>
            Det här är alltså inget stöd som är ensidigt riktat till socialdemokrater,
            utan stödets syfte är att slå vakt om den mångfald som Carl-Johan
            Wilson själv prisade i sitt anförande och att se till att vi har
            en väl fungerande demokrati. Jag tror att det är oerhört viktigt
            att detta kommer fram. Jag är därför glad för att Carl-Johan Wilson
            genom sitt inlägg gav mig möjligheter att säga detta ännu en gång.
          </note>
          <note>
            Anf. 50 CARL-JOHAN WILSON (fp) replik
          </note>
          <note>
            Värderade talman! Jag hoppas att jag inte uttryckte mig så, att
            presstödet tillkom för att gynna socialdemokratiska tidningar.
            Att ett sådant förslag skulle läggas fram från socialdemokratiskt
            håll kan naturligtvis inte inträffa - det förstår jag.
          </note>
          <note>
            Men huvudskälet till att jag gick in i debatten var känslomässigt
            - jag kände en sådan besvikelse över att behöva notera den gruppegoism
            som jag ändå tycker att det är uttryck för. Jag säger detta trots
            att det möjligen ger Kurt Ove Johansson möjlighet att nu gå upp
            i replik en gång till. I många sådana här frågor är det svårt
            att hitta en millimeterrät linje.
          </note>
          <note>
            Ibland är det rent känslomässigt - man känner att här fungerar
            inte det politiska livet riktigt sakligt, utan det kommer in gruppegoistiska
            tendenser. Det tycker jag att det gör i det här ärendet.
          </note>
          <note>
            Det är klart att man kan nämna Svenska Dagbladet som ett skäl
            till att ha kvar presstödet, men då borde ju Moderata samlingspartiet
            hålla tyst i den här debatten, i varje fall för att rädda Svenska
            Dagbladet. Men Moderaterna tycker ju, precis som jag, att konkurrensen
            skall få gälla. Skulle så bli fallet kan Moderaterna kanske räkna
            med att man skulle få lägga ned Svenska Dagbladet. Men det kanske
            är lättare att ordna insamlingar för Svenska Dagbladet än för
            liberala och socialdemokratiska tidningar.
          </note>
          <note>
            I stor utsträckning är det här alltså en känslomässig reaktion.
            Jag vänder mig mot att Socialdemokraterna vid sådana här tillfällen,
            som jag uppfattar det, agerar i en politisk fråga för att gynna
            sina egna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            7 § Vissa läkemedelsfrågor
          </note>
          <note>
            Föredrogs
          </note>
          <note>
            Socialutskottets betänkande 1995/96:SoU10
          </note>
          <note>
            Vissa läkemedelsfrågor
          </note>
          <note type="speaker">
            Anf. 51 LEIF CARLSON (m)
          </note>
          <note>
            Fru talman! När läkemedelsfrågor nu diskuteras går det inte att
            komma förbi de principiella frågorna kring monopolföretag med
            statligt ägande. Konsekvenserna av sammanblandningen av myndighetsuppgift
            och affärsrörelse i form av ineffektivitet och högre priser för
            den enskilde är så klara. Skälen för avreglering och privatisering
            av läkemedelsbranschen framträder så tydligt om man blickar något
            tillbaka på branschens historia. En sådan återblick kan därför
            vara befogad.
          </note>
          <note>
            Det är med häpnad, fru talman, som det svenska folket har tagit
            del av massmediernas skildring av förhållandena vid Apoteksbolaget.
            Det är inte förvånande. Mer förvånande är att insikten om att
            detta är ett systemfel fortfarande tycks saknas även inom stora
            politiska partier. Det är därför viktigt att klargöra att de missförhållanden
            som påvisats inte huvudsakligen är en olycklig tillfällighet beroende
            på persongalleriet utan en följd av den sammanblandningsekonomi
            som fått breda ut sig under socialdemokratisk ledning. Från moderat
            sida har vi i våra motioner pekat på vådan av en olämplig struktur,
            och Margit Gennser har tydliggjort det i utredningen
          </note>
          <note>
            LFU 92.
          </note>
          <note>
            Förvisso, fru talman, har just apoteksväsendet länge i hög grad
            varit i riskzonen för en sammanblandning av olika intressen. Det
            har alltid varit hårt reglerat av myndigheterna därför att läkemedelsbranschen
            är speciell och därför att kraven inom den måste ställas speciellt
            högt. Apoteken drevs visserligen av enskilda företagare, men deras
            verksamhet påverkades i hög grad av statliga regleringar. Från
          </note>
          <note>
            1920-talet betalades avgifter till staten som var utformade så
            att apotekarens skicklighet som företagare inte betydde någonting.
            Redan däri låg egentligen ett frö till förstatligande.
          </note>
          <note>
            Fru talman! Visserligen visade 1953 års läkemedelskommitté att
            det gick att skapa ett avgiftssystem som skulle stimulera apotekaren
            att arbeta för en rationell och kostnadseffektiv rörelse av apoteket,
            men det föll på hälleberget. En sådan förändring skulle också
            ha lett till att småföretagarandan kunde ha uppmuntrats, men det
            skedde ingen sådan liberalisering. I stället föreslogs - efter
            en ny utredning -
          </note>
          <note>
            ett förstatligande, inte för att de privata apoteken missköttes
            och inte för att sänka kostnaderna för de enskilda konsumenterna
            utan för att förstatligandet skulle ge bättre möjlighet till anpassning
            till samhällsandan. Det är ett anmärkningsvärt motiv.
          </note>
          <note>
            Fru talman! Nu lät man komplettera Apoteksbolagets affärsdrivande
            verksamhet med myndighetsutövning. Apoteksbolaget skulle prisförhandla
            med industrin och handha statens läkemedelsinformation.
          </note>
          <note>
            Det blev också priskontrollant. Ändå var bolaget privaträttsligt
            och skulle följa praxis från näringslivet vad gällde vinstdrivande
            verksamhet. Man skulle alltså driva affärer i monopolform samtidigt
            som man hade offentligrättslig makt. Det är en sammanblandning.
          </note>
          <note>
            Rätten att själv fastställa sina handelsmarginaler tillsammans
            med utdelningsbegränsningar medförde självklart att kapitalet
            snabbt växte vilket naturligt nog tog sig uttryck i växande aspirationer.
            Man kunde generöst ställa upp som sponsor åt t.ex. Socialdepartementet
            i diverse projekt, och det uppfattades som självklart att Apoteksbolaget
            alltid representerades som expert eller sakkunnig i alla utredningar
            som på något sätt kunde beröra bolagets framtid.
          </note>
          <note>
            Sedan var man också remissinstans för de utredningar som man
            från början haft möjlighet att påverka i önskad riktning. Det
            kan man kalla ett bra inflytande.
          </note>
          <note>
            Sammanblandningen av myndighetsuppgifter och affärsdrivande verksamhet
            är förödande och skadlig för demokratin och hotar det politiska
            systemets legitimitet. Bl.a. därför är det så viktigt att vi snarast
            privatiserar verksamheten vid Apoteksbolaget.
          </note>
          <note>
            Monopol är ineffektiva och skadliga var de än finns, och de bör
            avskaffas. Ett avskaffande av Apoteksbolagets detaljhandelsmonopol
            skulle öka tillgängligheten och ge egenvården bättre förutsättningar.
            En privatisering av Apoteksbolaget skulle leda till billigare
            läkemedel vilket skulle minska kraven på fortsatta besparingar
            på de sjuka.
          </note>
          <note>
            Nu bör vi tillse att Riksförsäkringsverket får i uppgift att
            inte bara fastställa apotekens inköpspriser, som de numera gör,
            utan också deras utförsäljningspriser för de läkemedel som omfattas
            av läkemedelsförsäkringen samt att arbeta fram rutiner som är
            anpassade till ett apoteksväsende som arbetar i konkurrens. Vi
            bör avskaffa detaljhandelsmonopolet så fort som möjligt och lagstifta
            om de regleringar som kommer att behövas när monopolet avskaffats,
            och vi bör snarast inleda arbetet med att privatisera
          </note>
          <note>
            Apoteksbolaget. Bolagets aktier i partihandelsbolaget
          </note>
          <note>
            Tambro bör också säljas.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 52 CONNY ÖHMAN (s)
          </note>
          <note>
            Fru talman! I det här betänkandet behandlas ett antal motionsyrkanden
            rörande läkemedelsfrågor. I
          </note>
          <note>
            huvudsak handlar motionsyrkandena om två ämnesområden: dels frågan
            om Apoteksbolagets roll och inriktning, dels behandlingsresurser
            för patienter som redan drabbats av läkemedelsberoende och åtgärder
            för att motverka läkemedelsberoende.
          </note>
          <note>
            Jag vill inledningsvis yrka bifall till utskottets hemställan
            och avslag på den moderata reservationen.
          </note>
          <note>
            Målet för vår läkemedelsförsörjning är självfallet en säker och
            effektiv läkemedelshantering. Hur läkemedelshanteringen skall
            organiseras och regleras har utretts i flera omgångar. För närvarande
            är en rapport kallad Apoteksbolagets framtida roll, utarbetad
            inom Socialdepartementet, ute på remiss. I betänkandet refereras
            vad denna rapport innehåller.
          </note>
          <note>
            Enligt uppgift förväntas en proposition i detta ämne läggas fram
            hösten 1996. När propositionen föreligger finns det anledning
            att debattera och ingående penetrera hur läkemedelsförsörjningen
            skall organiseras. I avvaktan på detta skall jag nöja mig med
            några kommentarer om den moderata reservationen.
          </note>
          <note>
            Jag trodde att vi skulle kunna diskutera det här ämnet i dag
            utan att blanda in det som har hänt internt inom Apoteksbolaget.
            För egen del tänker jag avstå från den delen av frågan. Den behandlas
            i annan ordning.
          </note>
          <note>
            Moderaterna skriver i sin reservation att om man upphävde Apoteksbolagets
            monopol skulle tillgängligheten till läkemedel ökas. Jag måste
            säga att det inte är i många sammanhang under alla de år jag sysslat
            med hälso- och sjukvårdsfrågor som jag har upplevt kritik från
            människor när det gäller tillgängligheten till läkemedel. Dessutom
            hävdar man i den moderata reservationen att detta skulle ge den
            enskilde bättre möjlighet att själv vårda sin hälsa. Det torde
            vara ett påstående som inte har något sakligt underlag. Det vore
            intressant om Leif Carlson i en replik kunde utveckla det sakliga
            underlaget till detta påstående. Därefter säger man att endast
            den som fått särskilt tillstånd i ett första skede bör få försälja
            läkemedel. I den moderata världen finns det alltså ett andra och
            möjligtvis ett tredje skede senare, och det skulle vara intressant
            att få ta del av vad dessa senare skeden skulle innebära. Anser
            Moderaterna att handel med läkemedel är som handel med specerivaror
            och liknande varor?
          </note>
          <note>
            Jag tyckte att det var litet symtomatiskt att Leif
          </note>
          <note>
            Carlson i sitt inlägg helt förbisåg det de flesta motionerna
            behandlar, nämligen frågan om de människor som fastnar i ett läkemedelsberoende.
            Det finns anledning att vara orolig över de rapporter vi fått
            till utskottet om läkemedelsmissbruk och läkemedelsberoende.
          </note>
          <note>
            Vi har alla fått lära oss namn på bensodiazepiner och andra preparat
            som för många människor innebär en olycklig tillvaro eftersom
            man har fastnat i beroende av dem. Samtidigt som vi oroas över
            dessa rapporter måste vi inse att dessa preparat för många andra
            människor innebär en möjlighet att må bättre eller att bli bra.
            Men rapporterna om den ökande försäljningen av antidepressiva
            medel, de stora regionala skillnaderna i förskrivningarna av dessa
            läkemedelsgrupper i vårt land, rapporterna om den ibland slentrianmässiga
            förskrivningen, t.ex. vid kristillstånd, och den ibland bristfälliga
            uppföljningen från förskrivande läkare gör att det är angeläget
            att fortsatta åtgärder vidtas av alla berörda parter.
          </note>
          <note>
            Vid de kontakter som har förevarit med klientorganisationerna
            är det också alltför vanligt att man rapporterar om att patienter
            ej informeras om att vissa av de här preparaten är symtomdämpande
            och inte botande.
          </note>
          <note>
            Glädjande nog kan man dock konstatera, vilket utskottet gör,
            att många av de inblandade parterna, t.ex. Socialstyrelsen, sjukvårdshuvudmännen,
            Läkemedelsverket, Folkhälsoinstitutet och Apoteksbolaget, har
            pågående aktiviteter inom detta verksamhetsfält. Likaså finns
            en aktiv klientrörelse vars kunskaper och erfarenheter bör tas
            till vara.
          </note>
          <note>
            Kommittén om hälso- och sjukvårdens finansiering och organisation,
            HSU 2000, har i ett delbetänkande som heter Reform på recept föreslagit
            flera åtgärder som syftar till att förbättra förskrivning av läkemedel,
            information om läkemedel och uppföljning av läkemedelsförskrivning.
            Bl.a. föreslås att läkemedelskommittéerna vidareutvecklas och
            ges ökade resurser.
          </note>
          <note>
            Vidare föreslår utredningen att två nya register upprättas, ett
            förskrivarregister samt ett receptregister. Vi får anledning att
            senare diskutera HSU 2000:s förslag, men enligt min bedömning
            torde båda dessa förslag underlätta arbetet med att förhindra
            läkemedelsberoende.
          </note>
          <note>
            På flera håll inom landet har startats speciella enheter eller
            avdelats speciell personal som arbetar med att hjälpa personer
            som redan fastnat i ett läkemedelsmissbruk. Det är angeläget att
            den kunskap som därmed skapats sprids till övriga vårdenheter
            som kommer i kontakt med patienter med likartade problem.
          </note>
          <note>
            Slutligen, fru talman, behandlas i detta betänkande några förslag
            om läkemedelsförpackningars storlek. Av många skäl är det självfallet
            angeläget att läkare aldrig skriver ut större förpackningar än
            nödvändigt. Även här bör läkemedelskommittéerna spela en mer aktiv
            roll än i dag.
          </note>
          <note>
            Anf. 53 LEIF CARLSON (m) replik
          </note>
          <note>
            Fru talman! Det vi har sett i Apoteksbolaget är, som jag försökte
            framhålla, ett tecken på ett systemfel, där konstruktionen, sammanblandningen
            mellan att vara myndighet och affärsdrivande, leder till aktioner
            som efter hand ter sig alltmer stötande. Det är därför inte tillfredsställande
            att bara luta sig mot att det har gjorts en utredning, när vi
            sedan ser vad den föreslår. Man föreslår att Apoteksbolaget skall
            behålla ensamrätten för receptbelagda läkemedel och att staten
            skall fortsätta att vara ensam ägare. Det är inte tillräckligt.
          </note>
          <note>
            Jag tycker att det finns skäl att redan nu, eftersom detta inte
            görs i en handvändning, sätta i gång arbetet med att ändra de
            förhållandena.
          </note>
          <note>
            Det är självklart, som Conny Öhman säger, att dessa varor inte
            får säljas som vanliga livsmedel, utan det måste givetvis ske
            genom en auktorisation.
          </note>
          <note>
            Tryggheten i detta beror inte på något statligt ägande eller
            på ett statligt monopol, utan på att det är rätt personer som
            handskas med det på rätt sätt. Det når man genom att t.ex. en
            privat ägare har en auktorisation och handlar efter den lagens
            bokstav som gäller. Det finns alla skäl att agera på det sättet.
          </note>
          <note>
            Det är självfallet så att det på många håll är långt till ett
            apotek, och om tillgängligheten ökar är det lättare för människor.
            Om det är lättare för människor att handla t.ex. receptbelagda
            läkemedel på närmare håll är jag övertygad om att de, med de råd
            och den utbildning som människor får i dag, har möjlighet att
            bättre sköta sin hälsa och att göra det som behövs, bl.a. för
            sjukvårdens skull, nämligen öka andelen egenvård, därför att det
            är en betydligt billigare vård.
          </note>
          <note>
            Anf. 54 CONNY ÖHMAN (s) replik
          </note>
          <note>
            Fru talman! Leif Carlson tror att det skulle bli bredare och
            tätare försäljningsställen om man tog bort Apoteksbolagets monopol.
            Men jag vill påminna
          </note>
          <note>
            Leif Carlson om, att om det är något bolag som har sett till
            att ha ombud ute i landet när det gäller distribution av sina
            varor så är det väl Apoteksbolaget.
          </note>
          <note>
            Man kan t.o.m. i glesbygd få dessa varor distribuerade via lantbrevbärare
            och andra. Jag tror alltså att nätet när det gäller för människor
            att få tag i de läkemedel de skall ha inte kan bli mycket bättre.
            För min del är det uppenbart att risken skulle vara ganska stor
            att det här nätet får sprickor om man går den väg som Leif Carlson
            vill förorda.
          </note>
          <note>
            Jag tror att den koppling som görs mellan tillgängligheten till
            läkemedel och möjligheten att vårda sig själv är felaktig. Jag
            tror inte att det är den kopplingen som skall göras i detta sammanhang.
          </note>
          <note>
            Den koppling vi har i dag, där vi garanterar att man varje gång
            man köper ett läkemedel har tillgång till personal som kan informera
            och svara på frågor om läkemedlets verkningar, hur det skall tas
            osv., måste vi slå vakt om, om vi vill utveckla den delen av vården
            som kan kallas egenvård.
          </note>
          <note>
            Vid ett antal symposier som jag har deltagit i har även svenska
            forskare - Bengt Jönsson är ett namn som är känt av alla som sysslar
            med sjukvård -
          </note>
          <note>
            kunnat vederlägga att den svenska kostnaden för läkemedelsdistribution
            på intet sätt avviker negativt från de kostnader som man har ute
            i världen för detta. Påståendet att vi skulle kunna tjäna stora
            pengar på en annan tingens ordning tror jag därför inte mycket
            på.
          </note>
          <note>
            Anf. 55 LEIF CARLSON (m) replik
          </note>
          <note>
            Fru talman! Att man har lyckats, just genom att ha ombud ute
            i glesbygden, att någorlunda upphäva monopolets effekter på tillgängligheten
            är ju inte ett skäl i sig för att monopolet skall vara kvar. Det
            bara påvisar att det här, precis som allt annat - livsmedel är
            tillgängligare - kan göras lika tillgängligt under betryggande
            former. Det skall självfallet vara auktorisation, och vi måste
            självfallet också se efter på vilket sätt information skall ges.
            Det är därför det är dags att börja så fort som möjligt.
          </note>
          <note>
            Till skillnad från vad Conny Öhman här säger, finns det mycket
            som talar för att det här har kostat mellan en halv och en miljard
            om året. Det finns alltså möjlighet att göra den besparingen.
            Det är ytterst väsentligt, därför att det kommer patienterna till
            godo.
          </note>
          <note>
            Vi har sagt att det skall tas flera steg, just för att ta det
            bitvis, så att vi klarar det på ett ansvarsfullt sätt, men vårt
            mål är självfallet att detta, som annat, skall vara en fri verksamhet
            under laglig kontroll, av auktoriserade innehavare.
          </note>
          <note>
            Anf. 56 CONNY ÖHMAN (s) replik
          </note>
          <note>
            Fru talman! När det gäller det ämnesområde som upptar de flesta
            motionärers intresse, nämligen att komma till rätta med de läkemedelsberoendes
            problem, noterar jag att Leif Carlson inte säger ett ord om den
            problematiken. Däremot uppehåller han sig tämligen länge vid frågan
            om monopol eller privatisering av verksamheten.
          </note>
          <note>
            Till syvende och sist är det läkemedelskonsumenterna som är den
            viktiga parten i detta. Att säkerställa att de får tillgång till
            de läkemedel som de skall ha, att det sker under betryggande former
            samt att de får rådgivning och stöd, så att de inte fastnar i
            ett beroende, är den viktiga aspekten på läkemedelsförsörjningen,
            inte den fråga som Leif Carlson gör till huvudfråga.
          </note>
          <note type="speaker">
            Anf. 57 KERSTIN HEINEMANN (fp)
          </note>
          <note>
            Fru talman! Från Folkpartiet liberalerna har vi i vår motion
            So223 tagit upp problemen kring sömnmedel och lugnande medel,
            bland vilka bensodiazepinerna utgör den största gruppen, och dessa
            medels beroendeframkallande effekter. I motionen anför vi vikten
            av epidemiologiska studier av läkemedelsberoende, behovet av behandlingsresurser
            för patienter med läkemedelsberoende och vikten av forskning om
            läkemedelsberoende. Alla tre är områden som hitintills varit eftersatta.
          </note>
          <note>
            Utskottet har i sin behandling av vår motion och andra motioner
            med liknande inriktning tagit dessa frågor på stort allvar och
            anför också i betänkandet att utskottet vid upprepade tillfällen
            påpekat det angelägna i att åtgärder vidtas för att komma till
            rätta med beroende och missbruk av vissa läkemedel.
          </note>
          <note>
            Att problemen ändå kvarstår har utskottet fått belägg för, bl.a.
            vid det studiebesök som utskottet har gjort vid projektet Kilen
            här i Stockholm, dit människor som har problem kan vända sig för
            att få hjälp med sitt beroende, men också för att få upplysningar
            om läkemedel som de har fått förskrivna av läkare, men tydligen
            inte fått tillräcklig information om dess beroendeframkallande
            risker.
          </note>
          <note>
            En hel del åtgärder är nu på gång eller planeras som tillmötesgår
            våra yrkanden.
          </note>
          <note>
            I HSU 2000:s delbetänkande Reform på recept föreslås ett förskrivarregister
            och ett receptregister, som kan underlätta epidemiologisk forskning.
            Även förslaget om förstärkta läkemedelskommittéer ser vi som en
            möjlighet att bättre kunna sprida kunskap till förskrivarna om
            beroendeframkallande medel. NEPI,
          </note>
          <note>
            Nätverk för läkemedelsepidemiologi, och Folkhälsoinstitutet planerar
            att genomföra en kartläggning av omfattningen av läkemedelsberoendet,
            som vi efterlyser i vår motion.
          </note>
          <note>
            Hälso- och sjukvården har ju ett ansvar för att personer som
            har hamnat i beroende eller missbruk får den vård och behandling
            de behöver. Det finns olika projekt i landet för detta. Behandlingen
            av personer med bensodiazepinberoende skiljer sig i vissa avseenden
            från behandlingen av andra beroendetillstånd. Därför är det viktigt
            att kunskap sprids och att stöd ges till olika projekt.
          </note>
          <note>
            Fru talman! Problemen kring missbruk och beroende av läkemedel
            behöver tas på stort allvar, och vi anser att utskottet har gjort
            detta och att de yrkanden vi har i motionen tillgodoses med de
            åtgärder som jag tidigare har talat om. Vi ställer oss därför
            bakom betänkandet. Men det är naturligtvis av stor vikt att dessa
            frågor följs, så att vi ser att de åtgärder som nu vidtas också
            får den önskade effekten.
          </note>
          <note type="speaker">
            Anf. 58 STIG SANDSTRÖM (v)
          </note>
          <note>
            Fru talman! För att spara tid vill jag instämma i
          </note>
          <note>
            Conny Öhmans huvudanförande. Jag delar hans resonemang och hans
            slutsatser. Jag vill också yrka avslag på Moderaternas motion
            och reservation.
          </note>
          <note>
            Huvudtanken från Moderaternas sida är att avreglera. Jag är litet
            förvånad över att man inte har lärt sig någonting av alla de avregleringar
            man hann genomföra under sin korta tid i regeringsställning, t.ex.
            på taxi-, flyg-, post- och teleområdet. Vi kan alla konstatera
            att avreglering leder till koncentrationstendenser och slår sönder
            möjligheterna för glesbygd och avlägsna landsdelar att ta del
            av en bra distribution. Det är konsekvensen av avregleringarna.
          </note>
          <note>
            En av våra motioner från den allmänna motionstiden behandlas
            i det här betänkandet. I den motionen vill vi att läkemedelsindustrins
            styrande roll granskas samt att Läkemedelsverket förstärks och
            kompletteras med lokala och regionala läkemedelskommittéer. Vi
            har nu av både Kerstin Heinemann och Conny Öhman hört hur mycket
            av detta som är genomfört, och därför behöver vi inte tillstyrka
            den motionen. Vi ser fram emot ett kraftigt förstärkande av dessa
            läkemedelskommittéers roll i och med det nya förslaget från HSU
            2000.
          </note>
          <note>
            HSU 2000 fortsätter nu sitt arbete, och utredningen har också
            uppmärksammat läkemedelsindustrins styrande roll ur en annan aspekt.
            Det gäller vidareutbildningen, som är väldigt viktig för läkare
            och sjukvårdspersonal. I måndags och tisdags hade vi ett seminarium
            inom HSU 2000 där bl.a. den f.d. Astrachefen Lars Werkö medverkade.
            Han uppmärksammade utredningen på det stora inflytande läkemedelsbolagen
            har på det här området och uppmanade utredningen att ta tag i
            de här frågorna. Jag tycker det är väldigt glädjande när en så
            betydelsefull person så att säga byter sida och påpekar vikten
            av att samhället tar ett större ansvar för objektivitet, produktutveckling
            och utbildning. Det ser vi alltså fram emot.
          </note>
          <note>
            Jag vill också beröra en fråga som tangerar det här området och
            som har givit upphov till en liten folkstorm. Vi har fått massor
            med brev från upprörda människor som är rädda att C-vitaminer,
            hälsokost, homeopatiska preparat, naturmedel och liknande skall
            monopoliseras och flyttas till apoteken. Jag vill då säga att
            jag inte tror att det är aktuellt. För vår del tycker vi att Livsmedelsverket
            har agerat onödigt klåfingrigt i det här fallet, och där har man
            ju också backat. Men det har också funnits antydningar om att
            läkemedelsindustrin skulle vara inblandad, eftersom det skulle
            ligga i dess intresse att ta hand om även dessa lönsamma bitar.
          </note>
          <note>
            Till sist vill jag bara, eftersom det ändå har nämnts i den här
            debatten, uttrycka min uppskattning av Ingela Thaléns resoluta
            granskning av Apoteksbolagets styrelse och dess fallskärmsavtal
            m.m.
          </note>
          <note>
            Jag tycker hon har agerat på ett föredömligt sätt, och man skulle
            kanske önska mer sådant i förvaltningen.
          </note>
          <note>
            Anf. 59 LEIF CARLSON (m) replik
          </note>
          <note>
            Fru talman! Stig Sandström sade att vi inte har lärt oss av nackdelarna
            med avreglering. Då vill jag fråga: Har inte Stig Sandström under
            alla år lärt sig någonting om nackdelarna med statliga monopol
            -
          </note>
          <note>
            Apoteksbolaget är ett exempel - och monopolverksamhet över huvud
            taget, som är förödande?
          </note>
          <note>
            Avregleringen har varit bra. Den kan ibland ha gått för fort
            på en del ställen, och eftersom det här är något vi har varit
            ovana vid i detta monopolsamhälle har man inte följt upp med den
            lagstiftningsmässiga reglering som behövts. I stort har dock avregleringen
            varit bra. Jag får i dag en taxi i Stockholm när jag vill ha den
            och inte när det behagar Taxi. Det tycker jag är en fördel för
            mig som kund.
          </note>
          <note>
            Det är därför jag säger att vi redan nu borde göra vissa saker.
            Vi borde förbereda för lagstiftning inför ett privatiserande,
            se vad som behöver göras lagstiftningsmässigt med tanke på ett
            apoteksbolag som jobbar i konkurrerande former. Då skulle avregleringen
            kunna ske på ett sådant sätt att det hela fungerar, och vi kunde
            få fördelarna av den och slippa gå på en eller annan obehaglig
            bakstöt. Därför måste vi börja göra på det här sättet nu.
          </note>
          <note>
            Det är riktigt att det är väsentligt med läkemedelskommittéerna.
            Det tycker jag att vi skall framhålla.
          </note>
          <note>
            Min uppfattning är dock, till skillnad från övriga i
          </note>
          <note>
            HSU 2000, att dessa skall vara fristående och obundna. De skall
            inte styras av vare sig Apoteksbolaget eller landstingen utan
            vara fristående verksamheter för att kunna ge verklig information
            om läkemedlen.
          </note>
          <note>
            Där har vi olika uppfattning.
          </note>
          <note>
            Vad gäller det som Stig Sandström tog upp om missbruk är det
            inte en fråga för apoteken utan för sjukvården. Det ligger under
            sjukvårdsdelen att se till att förskrivning sker utifrån korrekta
            diagnoser och på ett korrekt sätt. Det har ingenting med apoteket
            eller utlämnandet av en utskriven medicin att göra.
          </note>
          <note>
            Anf. 60 STIG SANDSTRÖM (v) replik
          </note>
          <note>
            Fru talman! Vad gäller Apoteksbolaget försöker
          </note>
          <note>
            Moderaterna nu svära sig fria från vad som har hänt i dess ledning
            med alla dessa fallskärmsavtal osv.
          </note>
          <note>
            Om jag fattar saken rätt har ni också en del i den byken. Jag
            ser dessa avarter mest som ett utslag av den nyliberala anda som
            nu på 90-talet smittat av sig även i den statliga sektorn. Fallskärmar
            är ju ingenting specifikt för socialdemokrater och den statliga
            sektorn.
          </note>
          <note>
            I övrigt får vi inte glömma bort att Apoteksbolagets kärna i
            grund och botten är väldigt sund. Man har en väldigt bra verksamhet
            på basplanet. Vi har gjort besök där och fått veta att det kanske
            är det mest välskötta distributions- och försäljningsbolaget i
            hela Europa. I övriga EU-länder är det väldigt privatiserat och
            fragmentiserat på det här området, och det är också si och så
            med tillgängligheten. I det avseendet tycker jag alltså att Apoteksbolaget
            är ett välskött bolag. Rötan finns i toppen, men där har
          </note>
          <note>
            Ingela Thalén vidtagit de åtgärder hon kan inom gällande lag,
            och det tycker jag är bra.
          </note>
          <note>
            Anf. 61 LEIF CARLSON (m) replik
          </note>
          <note>
            Fru talman! Att Apoteksbolaget i vissa delar varit välskött är
            fortfarande inte ett skäl till att behålla ett monopol, en organisation
            som staten äger, när det kan lösas betryggande på annat sätt.
          </note>
          <note>
            Vad som har skett här är en sammanblandning av roller. Staten
            har givit Apoteksbolaget en myndighetsroll och samtidigt sagt
            att man skall bedriva affärsverksamhet. Det är denna sammanblandningsekonomi,
            som har ställt till så mycket också på andra ställen, som vi här
            ser konsekvenserna av. Har man den ställningen är det närmast
            ofrånkomligt att man så småningom får dessa negativa effekter
            som vi har sett. Därför skall alla typer av monopolverksamhet
            bort. Det skall inte finnas någon sammanblandning mellan offentlig
            verksamhet, myndighetsutövning och affärsdrivande verksamhet,
            och staten skall inte vara ägare.
          </note>
          <note>
            Anf. 62 STIG SANDSTRÖM (v) replik
          </note>
          <note>
            Fru talman! Jag tycker att Leif Carlson och moderaterna är litet
            ideologiskt förblindade vad gäller monopol och konkurrens. Ibland
            kan det faktiskt vara bra med monopol. Tittar man på ekonomins
            kunskapslära ser man att konkurrensens slutpunkt faktiskt ofta
            är monopolet. Det är dit all intensiv konkurrens strävar. Det
            är det vi ser i den ekonomiska teorin. Jag tycker att man skall
            bedöma litet från fall till fall, och i fallet med Apoteksbolaget
            tycker jag att det kan vara befogat med ett monopol.
          </note>
          <note type="speaker">
            Anf. 63 CHATRINE PÅLSSON (kds)
          </note>
          <note>
            Fru talman! I detta betänkande behandlas olika läkemedelsfrågor.
            Vi kristdemokrater har i en motion, So484, krävt att man skall
            kunna samköra olika apoteks register för en kartläggning av den
            totala förskrivningen av bensodiazepiner. Vårt argument för motionen
            är att den enskilde skall stå i centrum.
          </note>
          <note>
            För den enskilda människan är det viktigt att eventuellt missbruk
            upptäcks så tidigt som möjligt. Då måste man hitta metoder för
            det.
          </note>
          <note>
            Problemet med missbruk av bensodiazepiner har uppmärksammats
            de senaste åren. Trots det finns stora problem kvar. I vissa fall
            har andra läkemedel ersatt bensodiazepinerna, men grundproblemet
            finns kvar. Det är därför som vi har motionerat, för detta är
            en folkhälsofråga. I inledningen till Världshälsoorganisationens
            konstitution sägs: Hälsa är ett tillstånd av fullständigt fysiskt,
            psykiskt och socialt välbefinnande och ej blott frånvaro av sjukdom
            eller handikapp.
          </note>
          <note>
            Fru talman! Det är viktigt att vi har de här olika målsättningarna
            i grunden när vi diskuterar även sådana här frågor. Mest förskrivna
            psykofarmaka är bensodiazepiner. De används för att behandla oro,
            ångest och sömnstörningar. Det finns bland medicinsk expertis
            en stor uppslutning kring nödvändigheten av att använda bensodiazepiner
            för många olika patientgrupper. Totalt beräknas mellan 9 och
          </note>
          <note>
            15 % av befolkningen använda något bensodiazepinpreparat under
            ett år.
          </note>
          <note>
            Fru talman! Läkemedelsutredningen behandlade i sitt betänkande
            Läkemedel och hälsa, SOU 1987:20, frågan om bensodiazepinernas
            användning och effekter. Problemen med förskrivning och användning
            är så betydande att åtgärder bör övervägas, och utredningen nämnde
            särskilt missbruks- och beroendefrågor, överkonsumtion och underkonsumtion.
          </note>
          <note>
            Missbruk och beroende börjar nästan undantagslöst med att patienten
            ordineras medlet av en läkare.
          </note>
          <note>
            Läkemedelsutredningen framhåller att kunskapen om missbruk och
            beroende av bensodiazepiner är bristfällig. Sammanfattningsvis
            anges dock att det får anses klarlagt att omfattningen av beroendet
            är större än omfattningen av missbruket.
          </note>
          <note>
            Studier av och erfarenheter från hälso- och sjukvård, socialtjänst
            och polis visar att personer som är alkoholberoende även använder
            bensodiazepiner i betydande omfattning. Narkotikamissbrukare använder
            dessa läkemedel som ersättning för andra droger.
          </note>
          <note>
            Som en följd av detta har det uppkommit en illegal försäljning
            och polisens och tullens beslag av bensodiazepiner har ökat kraftigt
            under de senare åren.
          </note>
          <note>
            Fru talman! Socialstyrelsen ansvarar för tillsynen av läkares
            förskrivning av bensodiazepiner. Det är viktigt att resurser finns
            för att så snabbt som möjligt kunna uppmärksamma de läkare som
            missbrukar sin förskrivningsrätt. Tillsynsutredningen, SOU
          </note>
          <note>
            1991:63, menar att en större tillgänglighet för Socialstyrelsen
            till de uppgifter om inköp som finns vid apoteken skulle öka möjligheterna
            att identifiera missbrukare av bensodiazepiner som vänder sig
            till flera olika läkare för att erhålla recept.
          </note>
          <note>
            Psykiatriutredningen har i sitt delbetänkande,
          </note>
          <note>
            SOU 1993:5, behandlat bensodiazepiner och föreslagit att den
            enskilde läkarens förskrivning av dessa läkemedel skall registreras
            av apoteken vad avser preparat, dos och förpackningsstorlek. Denna
            information skall sedan återföras av Apoteksbolaget till den förskrivande
            läkaren.
          </note>
          <note>
            För att söka komma till rätta med sådana problem som att flera
            läkare förskrivit samma läkemedel till en patient bör samkörning
            av de olika apotekens register ske. På så sätt kan snabb hjälp
            till den enskilde patienten sättas in samtidigt som en kartläggning
            av missbrukets utbredning kan ske. Utifrån folkhälsoperspektiv
            är det viktigt att påskynda insatser mot missbruk av bensodiazepiner.
          </note>
          <note>
            Fru talman! Eftersom frågan för närvarande är under behandling
            i samband med HSU 2000 har utskottet ansett att man inte skall
            föregripa den behandlingen. Jag har som kristdemokrat ställt upp
            på det, men kommer i fortsättningen att bevaka den här frågan,
            som jag tycker är ett utomordentligt bra medel för att nå målet
            att upptäcka och förebygga missbruk av bensodiazepiner.
          </note>
          <note>
            Fru talman! Med det vill jag yrka bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            8 § Vissa hälso- och sjukvårdsfrågor
          </note>
          <note>
            Föredrogs
          </note>
          <note>
            Socialutskottets betänkande 1995/96:SoU11
          </note>
          <note>
            Vissa hälso- och sjukvårdsfrågor
          </note>
          <note type="speaker">
            Anf. 64 LEIF CARLSON (m)
          </note>
          <note>
            Fru talman! Jag ämnar i mitt anförande koncentrera mig på två
            av de behandlade frågorna i SoU11, hälso- och sjukvårdens finansiering
            och frågan om destruktiva rörelser.
          </note>
          <note>
            I utskottets majoritetstext om vissa hälso- och sjukvårdsfrågor
            sägs det: "Alla måste kunna känna trygghet att det finns en hälso-
            och sjukvård av god kvalitet och att vid sjukdom vård och omsorg
            ges på lika villkor." Det tycker jag är rimliga krav. Men gör
            människorna det? Kan de göra det?
          </note>
          <note>
            Fru talman! Jag har en äldre släkting som hör generande illa.
            Men väntetiden vid Karolinska sjukhuset för att få en hörapparat
            är 75 veckor. En bekant till mig blev häromdagen, en söndag, akut
            sjuk och begav sig till Södersjukhuset. Där var väntetiden på
            akutmottagningen mer än fem timmar.
          </note>
          <note>
            Landstingsvärlden konstaterar att köerna ökar.
          </note>
          <note>
            För en galloperation får man vänta 69 veckor i Göteborg, för
            framfallsoperation 36 veckor om man söker i Skövde. Exemplen kunde
            mångfaldigas. 15 000 fler patienter än för ett år sedan står nu
            i kö för behandlingar som omfattas av vårdgarantin. Var finns
            tryggheten? Bara de som har råd kan utnyttja alternativ i form
            av privat vård. Det är de svaga som råkar illa ut.
          </note>
          <note>
            Var någonstans i samhället utanför sjukvården skulle sådant här
            bemötande kunna ske? Hur många bilar skulle Volvo sälja om den
            som snabbt behöver en bil för att klara sina dagliga åtaganden
            fick svaret:
          </note>
          <note>
            Trevligt att du hörde av dig. Kom igen om 75 veckor så skall
            vi se om vi har något! Hur länge skulle en affär finnas kvar som
            bemötte en kund med ett desperat behov av hjälp med orden: Var
            så god och sitt!
          </note>
          <note>
            Vi tittar till dig om så där fem timmar. Jag tror att man skulle
            få lägga till: Ta en banan, det är bra för nerverna!
          </note>
          <note>
            Fru talman! Den svenska sjukvården befinner sig i kris, inte
            på grund av bristande kunskaper eller omotiverad personal, utan
            på grund av det sätt som sjukvården byggts upp och administreras
            på. Vi borde fråga oss: Vad har vi gjort för fel och vad gör vi
            för fel? Griper vi inte tag i problemen förlorar sjukvården sin
            legitimitet.
          </note>
          <note>
            Dagens sjukvårdssystem tar liten hänsyn till patienten och personalens
            behov och önskningar.
          </note>
          <note>
            Landstingssystemet sätter inte patientens rätt till sjukvård
            i centrum. Patienternas möjlighet att välja beskärs, och de anställdas
            möjlighet att påverka sin arbetssituation är närmast obefintlig,
            som sköterskestrejken så tydligt visat. Någon verklig vårdarbetsmarknad
            finns inte. Man kan strejka sig fördärvad utan att det berör en
            monopolarbetsgivare. Det är bara det man inte vill som händer,
            nämligen att patienterna skadas. Det måste finnas konkurrerande
            vårdgivare.
          </note>
          <note>
            Fru talman! Kraven på resurserna framdeles är mycket stora. Samhällsekonomin
            kommer därför att tvinga fram genomgripande förändringar i sjukvården
            för att hejda kostnadsexplosionen. Sådana förändringar är inte
            möjliga inom landstingsmonopolets ram. Inom denna kommer erfarenhetsmässigt
            lösningarna på vårdproblemet att bli pseudolösningar.
          </note>
          <note>
            Höj skatten, öka politikerinflytandet, ransonera och begränsa
            tillgången på vård. Historien, vårdköerna, de desperata nedskärningarna
            och personalens ställning, som närmast kan liknas vid en modernare
            och mjukare variant av gammal livegenskap, visar effekterna av
            sådana lösningar. Det finns då skäl att fråga sig hur länge folk
            kommer att betala skatt till en sjukvård som inte längre ger den
            vård som efterfrågas och behövs.
          </note>
          <note>
            Fru talman! Vilka är då de huvudsakliga bristerna i dagens system?
            Landstingssystemet karakteriseras av oklara spelregler utan tydligt
            särskiljande av olika roller i sjukvårdssystemet, som skulle möjliggöra
            mångfald och valfrihet, en politisk detaljstyrning som skapar
            otrygghet och ineffektivitet, brist på pengar, svaga patienter
            och en monopolställning som omöjliggör konkurrens men ger myndighetsprägel
            åt vården. Sjukvården har byggts ut av politiska skäl och inte
            vårdskäl. Besparingar sker på patienter och på personal. Den viktiga
            specialistutbildningen, ST-
          </note>
          <note>
            tjänsterna, vansköts av landstingen. Sjukvårdens kostnadskris
            kan inte hanteras enbart med effektivisering och ransonering inom
            nuvarande monopolsystem med en bibehållen legitimitet för vården.
            Vi måste alltså byta system.
          </note>
          <note>
            Fru talman! Vad vi behöver nu är en principiell diskussion om
            vad vi vill med sjukvården och om hur en långsiktig uthållig finansiering,
            där de goda incitamenten är inbyggda i systemet tillsammans med
            en effektiv kostnadskontroll, skapas. En försäkringslösning ligger
            då nära till hands. Moderata samlingspartiet har länge talat för
            en allmän obligatorisk försäkring. En försäkringslösning har flera
            fördelar. För det första omfattar den alla medborgare.
          </note>
          <note>
            För det andra erbjuder den ett konkret och verkningsfullt sätt
            att se till att alla verkligen får den sjukvård de har rätt till
            och att de får den i rätt tid.
          </note>
          <note>
            Alla får vård oavsett den egna ekonomiska styrkan. I
          </note>
          <note>
            en försäkringsmodell följer pengarna patienten, och patienten
            sätts alltså i centrum. Pengarna kan också öronmärkas för vård
            på ett sätt som skatter inte kan.
          </note>
          <note>
            Produktivitetskrav kan lätt läggas in i en försäkringsmodell.
          </note>
          <note>
            Fru talman! Vi har i rapporten "En allmän hälsoförsäkring" redogjort
            för hur en sådan försäkring konkret skulle kunna utformas. Vi
            föreslår ett samlat grepp över alla de resurser som har med medborgarnas
            hälsa att göra och som omsluter ca 170 miljarder kronor. Riksdagen
            fastställer i demokratisk ordning en försäkringsavgift och omfattningen
            av försäkringen - ett minimiinnehåll av behandlingar som försäkringen
            omfattar liksom minimitaxa för vårdgivare. Alla omfattas. Ingen
            patient får avvisas från försäkringen. Etableringsfrihet råder.
            Alla betalar solidariskt en försäkringsavgift som varierar efter
            inkomst. Inga gratisåkare accepteras i systemet. Med en hälsoförsäkring
            garanteras patienten vård, och resurserna till sjukvården öronmärks.
            Patienten kommer att ha en stark ställning, då han förfogar över
            de ekonomiska medlen och kan gå dit där hans krav bäst uppfylls.
            Pengarna följer alltså patienten.
          </note>
          <note>
            Försäkringskassan, eller varför inte på sikt några stycken kassor,
            sköter administrationen. Eftersom den del av landstingsskatten
            som går till sjukvård försvinner och ersätts av en försäkringsavgift
            så försvinner landstingens ansvar för sjukvården. De skall inte
            längre ha med finansieringen att göra.
          </note>
          <note>
            Fru talman! Samordningen mellan alla resurser runt ohälsan, som
            ersättning till huvudman, läkemedelsersättning, förtidspensionssystemet,
            landstingsskatten och enligt min mening sjukpenningförsäkringen,
            ger incitament till obrutna vårdkedjor och färre förtidspensioner.
            Det blir enkla klara regler utan politisk detaljstyrning, och
            makten flyttas från politikerna till patienten. Vi menar att en
            statlig medicinalstyrelse skall ansvara för godkännande av vårdgivare
            och kvalitetskontrollen, och krav skall finnas på alla som bedriver
            vård att ha fungerande system för att säkra kvaliteten i vården.
          </note>
          <note>
            Fru talman! Eftersom nackdelen med en allmän försäkringslösning
            är att kunden handlar med någon annans pengar och följaktligen
            inte är särskilt kostnadskänslig har i förslaget åtgärder för
            kostnadskontroll starkt betonats. Där finns patientavgifter, styrningar
            mot rätt vårdnivå, vårdkedjor. Där finns en minimitaxa som pressar
            kostnaderna samt en samordning mellan olika försäkringssystem.
            Speciellt inom öppenvården finns risk för kostnadsdrivande överförbrukning.
            Där kan ytterligare kostnadskontrollerande åtgärder tillskapas,
            där medborgaren själv blir den viktigaste kostnadskontrollanten
            av sin egen vård. Genom detta system kommer konkurrens att möjliggöras
            och valfrihet för patienter och personal att öka samtidigt som
            resursutnyttjande optimeras.
          </note>
          <note>
            Fru talman! Det går inte längre enligt min mening att vänta med
            systemförändringar inom sjukvården. Jag yrkar bifall till reservation
            1.
          </note>
          <note>
            Fru talman! Utskottet har tagit upp frågan om destruktiva rörelser,
            då det rapporterats från ansvariga myndigheter att hälso- och
            sjukvården och socialtjänsten möter människor som fått svåra psykiska
            problem när de försökt lämna en del rörelser. Man tycks inte riktigt
            veta hur man skall hjälpa de enskilda lidande. Eftersom man är
            villrådig om hur hjälp bäst skall ges och okunnighet om problemets
            omfattning tycks föreligga föreslår utskottet därför att man undersöker
            omfattningen av dessa problem och hur man skulle kunna hjälpa
            och stödja de hjälpsökande. Det är alltså inte frågan om, och
            det får enligt moderat uppfattning inte vara frågan om, någon
            kartläggning av olika rörelser och organisationer och deras verksamhet.
            Det handlar om hur man kan hjälpa människor som enligt rapporterna
            har kommit till skada på områden där våra kunskaper om hur man
            hjälper är dåliga. Den allra största respekt för religions- och
            yttrandefriheten liksom för den enskilda människans värdighet
            och integritet måste visas.
          </note>
          <note>
            Detta är en utomordentligt svår och känslig fråga.
          </note>
          <note>
            Jag skall inte sticka under stol med att det är med stor vånda
            som vi kommit fram till detta beslut. Det är därför och enbart
            därför att enskilda människor, unga och barn, uppenbarligen enligt
            rapporter kommit till skada. Utredningen får på villkors vis inte
            äventyra eller träda för när de grundläggande fri- och rättigheterna.
            Vad som behövs är helt enkelt bättre fackkunskaper om hur man
            hjälper människor med en speciell typ av problem, där våra kunskaper
            i dag är dåliga.
          </note>
          <note>
            Fru talman! I betänkandet tas i övrigt många väsentliga områden
            upp, men för tids vinnande avstår jag härifrån att ta upp ytterligare
            frågor. Vi är i mångt och mycket ense i dessa.
          </note>
          <note type="speaker">
            Anf. 65 KERSTIN WARNERBRING (c)
          </note>
          <note>
            Fru talman! Centerpartiet har i det betänkande som vi nu diskuterar
            en motivreservation som gäller hälso- och sjukvårdens finansiering,
            mom. 1 och 2.
          </note>
          <note>
            Vi vill genom den understryka nödvändigheten av att skapa mångfald,
            valfrihet och kvalitet inom vården, samtidigt som ekonomin kräver
            effektiviseringar och förnyelse och att detta förutsätter konkurrens
            inom ramen för ett offentligt och demokratiskt finansierat system.
          </note>
          <note>
            Alla medborgare måste garanteras tillgänglighet till god vård
            och omsorg oavsett var i landet de bor.
          </note>
          <note>
            Enligt hälso- och sjukvårdslagen skall också patienterna ha insyn
            i och inflytande över vårdens innehåll och utformning och alltså
            själva kunna välja både vårdgivare och vårdinsats. Valfriheten
            kräver naturligtvis en mångfald av olika utförare av vården.
          </note>
          <note>
            Konkurrens är en nödvändighet. Vi vill därför understryka vikten
            av att landstingen, som på de flesta håll satsat offensivt på
            förändring, förnyelse och utveckling, också ser positivt på sin
            möjlighet att skriva avtal med privata vårdgivare. Sjukvårdshuvudmännen
            kan på så sätt öka mångfalden, valfriheten och kvaliteten inom
            vården, samtidigt som de också utövar kostnadskontrollen. Därför,
            fru talman, yrkar jag bifall till reservationen 2, som gäller
            motiveringen.
          </note>
          <note>
            I betänkandet behandlas också tre centermotioner. En handlar
            om kvinnors hälsa, en om vikten av förebyggande hälsovård och
            en om alternativ sjukvård. Enligt Centerpartiets uppfattning behandlar
            dessa motioner tre mycket angelägna frågor.
          </note>
          <note>
            Det finns otvivelaktigt stora brister när det gäller kunskap
            om kvinnors hälsa. Mannen tycks ha fått stå modell också i det
            här sammanhanget. Kvinnans livssituation är trots allt olik mannens.
            Kvinnans åldrande skiljer sig från mannens. Kvinnans ohälsa har
            ökat jämfört med mannens. Det är två tre gånger vanligare att
            kvinnor blir behandlade för depressioner än att män blir det.
          </note>
          <note>
            Detta är bara några exempel som visar att det behövs ökade anslag
            till forskning som rör kvinnors hälsa. Det är ett av de områden
            som centerkvinnorna tagit upp i sin motion.
          </note>
          <note>
            Den förebyggande hälsovården måste ges hög prioritet och stimuleras
            på olika sätt. Frågan om alkoholmissbruk och användning av droger
            och tobak måste, inte minst ur förebyggande hälsovårdsaspekt,
            få stor uppmärksamhet. Detta hörde vi ju också för en stund sedan
            när det gällde läkemedelsdebatten.
          </note>
          <note>
            Den tredje motionen visar på ett stort antal alternativa terapier
            som finns i Sverige i dag. Många av dem är mycket seriösa och
            borde betraktas som sjukvård.
          </note>
          <note>
            Vi i Centerpartiet står självklart bakom yrkandena i dessa motioner,
            men vi begär inte något tillkännagivande, eftersom samtliga dessa
            frågor för närvarande är föremål för utredningar av olika slag.
          </note>
          <note>
            Slutligen, fru talman, vill jag när det gäller frågan om det
            som i betänkandet benämns "destruktiva rörelser", poängtera att
            det tillkännagivande som också Centerpartiet står bakom, handlar
            om att kartlägga omfattningen av problemet. Det gäller att ur
            ett hälso- och sjukvårdsperspektiv få kunskap om vilken vård och
            behandling som bör erbjudas dem som drabbas. Att närmare gå in
            på religions- och yttrandefrihetsfrågor ligger helt utanför socialutskottets
            kompetensområde.
          </note>
          <note>
            Därmed, fru talman, yrkar jag återigen bifall till reservation
            2. I övrigt yrkar jag bifall till hemställan i betänkandet.
          </note>
          <note type="speaker">
            Anf. 66 BARBRO WESTERHOLM (fp)
          </note>
          <note>
            Fru talman! Merparten av de motioner som behandlas i det nu aktuella
            betänkandet är över ett år gamla. De är dock fortfarande aktuella.
            Jag vill här lyfta fram några av de principiella ståndpunkter
            som vi i Folkpartiet liberalerna värnar om.
          </note>
          <note>
            För det första vill vi ha en solidarisk finansiering av hälso-
            och sjukvården, och inte en försäkringslösning. Det är intressant
            att konstatera att ingen av de utländska experter som på uppdrag
            av HSU 2000
          </note>
          <note>
            granskat det svenska sjukvårdssystemet förordar en försäkringslösning.
            I ett trängt ekonomiskt läge måste det vara patientens behov som
            styr prioriteringarna.
          </note>
          <note>
            Vi har sett Prioriteringsutredningen som en utmärkt utgångspunkt
            för diskussion kring frågan om vem som skall få vård först. Vi
            vill dock varna för att man i fortsättningen formulerar alltför
            stela prioriteringsprinciper. Ingen patient är den andra lik.
            I fråga om utbildningen av läkare och övrig hälso- och sjukvårdspersonal
            är det viktigt att man just skapar kunskap och förmåga att i de
            enskilda fallen avgöra vems behov som går före en annans.
          </note>
          <note>
            Sedan vill vi ha en friare etableringsrätt än majoriteten. Den
            nuvarande ordningen begränsar, inte minst för kvinnor, möjligheterna
            både att byta arbetsgivare och att starta eget. Vi tycker att
            HSU 2000
          </note>
          <note>
            borde få tilläggsdirektiv om att pröva hur regler om bättre konkurrens
            mellan offentliga och privata vårdgivare skall utformas.
          </note>
          <note>
            Vi lägger stor vikt vid bra informationssystem -
          </note>
          <note>
            inte minst för att vi vill möjliggöra för vårdgivarna att kontinuerligt
            följa vårdens resultat, resultaten av de egna medicinska åtgärderna.
            Jag har i tidigare debatter tagit upp värdet av en sådan återföring
            av data när det har gällt läkemedelsförskrivningen. Vi har nu
            en klar dokumentation som visar att detta leder till självkritisk
            granskning och till en rationellare läkemedelsanvändning.
          </note>
          <note>
            Säker användning av modern medicinteknik är ett annat område
            vi vill lyfta fram. Vi anser att det bör lagstadgas om ett ökat
            skydd för patienterna.
          </note>
          <note>
            Sjukvårdshuvudmannen bör ta ansvar för att personalen har tillräcklig
            och adekvat utbildning beträffande de medicinsk-tekniska produkterna
            och deras risker. Sjukvårdshuvudmannen bör också se till att tillräcklig
            medicinsk-teknisk kompetens finns tillgänglig för att bedöma riskerna
            med, och behovet av, underhåll av utrustningen samt att personalen
            har tillräcklig utbildning för att handha utrustningen.
          </note>
          <note>
            Vi efterlyser också lokala handlingsprogram för en bättre folkhälsa.
            Det finns sådana på sina håll, men det är på intet sätt heltäckande.
            När det gäller barnen är det särskilt viktigt att stoppa ökningen
            av de psyko-sociala problemen och av allergierna. Särskilt invandrarbarnens
            behov måste sättas i fokus.
          </note>
          <note>
            Forskning inom epidemiologi och hälsoekonomi är ett annat område
            som vi lyfter fram. Det har pågått en debatt om mammografins värde.
            Mammografin är ju den hälsoundersökning som vi har bäst dokumentation
            om både när det gäller den medicinska nyttan och de ekonomiska
            konsekvenserna. Det behövs mycket mer forskning av den typen för
            att vi i en resursknapp tid skall kunna göra en avvägning mellan
            argumenten för och emot olika behandlingsalternativ.
          </note>
          <note>
            Ett särskilt område är sällsynta sjukdomar. Här efterlyser vi
            i Folkpartiet liberalerna en kartläggning.
          </note>
          <note>
            Det handlar om en del av det glömda Sverige, och
          </note>
          <note>
            Socialstyrelsens vårdkatalog är helt otillräcklig. Den bygger
            inte på en behovsanalys, utan på en inrapportering från landstingen
            om vad de har att erbjuda.
          </note>
          <note>
            Det finns dock en sjukdomsgrupp, vars omfattning vi inte känner
            till, som socialutskottets majoritet ställer upp för. Detta har
            redan berörts i de två tidigare inläggen. Det handlar om människor
            som på olika sätt har kommit i en sådan beroendeställning till
            en rörelse eller en person att de helt förlorat makten över sin
            egen vilja. Vid försök att frigöra sig har de fått svåra psykiska
            problem, en del så svåra att de har gjort självmordsförsök. En
            del har t.o.m. begått fullbordade självmord.
          </note>
          <note>
            Detta är en del av det glömda Sverige som Folkpartiet strider
            för. Denna grupp har uppmärksammats av andra. Jag vill särskilt
            nämna Svensk psykiatrisk förening, som har konstaterat att Sverige
            inte har behandlings- och rehabiliteringsresurser för denna patientgrupp.
            Psykiatrikerna har förordat ett rikscentrum för utveckling, behandling
            och rehabilitering. De har också förordat en kartläggning av förekomsten
            av dessa psykiska problem och utveckling av förebyggande insatser.
          </note>
          <note>
            Jag vill understryka att det är den kartläggningen det här handlar
            om. Det finns missuppfattningar ute i samhället och i pressen
            om att det skulle vara fråga om en kartläggning av rörelser. Det
            vore främmande för mig som folkpartist och liberal att föreslå
            något sådant. Det är kartläggningen av hälsoproblemet jag i min
            motion har varit ute efter.
          </note>
          <note>
            Jag skall också i samband med denna motion nämna att förre diskrimineringsombudsmannen
          </note>
          <note>
            Peter Nobel, som också har intresserat sig för detta problem,
            har föreslagit en ändring i brottsbalken som skulle ge den enskilde
            ett skydd gentemot maktutövaren. Det handlar alltså inte om någon
            åtgärd mot våra grundläggande lagar; religionsfrihet, yttrandefrihet,
            tryckfrihet osv.
          </note>
          <note>
            I morse i konstitutionsdebatten om de homosexuella utvecklade
            Håkan Holmberg väldigt väl vad det handlar om när vi har de här
            friheterna. Det kan alltså finnas tillfällen då den enskilde måste
            ges ett skydd, en möjlighet, som den enskilde kan bruka om han
            eller hon råkar illa ut. Det vore mig fjärran att gå in på de
            andra lagarna. Jag tycker att utskottets skrivning här är utmärkt.
            I två omgångar stryker man just under att den grannlaga uppgiften
            att utreda detta hälsoproblem måste inbegripa att de här grundläggande
            lagarna beaktas.
          </note>
          <note>
            Jag vill i detta sammanhang också nämna att man nyligen i Frankrike
            utrett frågan. På nationalförsamlingens bord ligger ett förslag
            där de grundläggande fri- och rättigheterna här understryks. Man
            föreslår att en enhet inrättas som skall ha uppgiften att hjälpa
            människor som så behöver att återanpassas i samhället. Någon antisektlagstiftning
            tänker man sig inte i Frankrike. Jag upprepar för tredje gången,
            för att vara riktigt tydlig, att inte heller jag kan tänka mig
            en sådan.
          </note>
          <note>
            Fru talman! Jag ser utskottets tillkännagivande till regeringen
            med tillfredsställelse. Man har tagit det här problemet på allvar.
            Men vi konstaterar också att vi i utskottet saknar underlag för
            att själva kunna ta ställning till de här svåra frågorna och till
            vilka åtgärder som är lämpligast. Därför föreslår vi att regeringen
            på lämpligt sätt utreder frågan vidare.
          </note>
          <note>
            Att döma av alla brev och telefonsamtal som jag under de senaste
            dagarna har fått förstår jag att det är långt fler än jag trott
            som fäster stora förhoppningar vid den utredning som regeringen
            nu får i uppdrag att genomföra.
          </note>
          <note>
            Fru talman! Jag har skrivit ett särskilt yttrande om gentester
            i arbetslivet och i samband med försäkringstagande. I dagarna
            har vi fått den departementspromemoria om gentester som vi i socialutskottet
            för länge sedan bett om och som vi också påmint om. Jag har läst
            promemorian litet ytligt, men med stor tillfredsställelse. Jag
            hoppas att det inte dröjer länge förrän den omformuleras till
            en proposition och kommer på riksdagens bord, men då kompletterad
            med andra medicinska tester t.ex. drogtester i arbetslivet.
          </note>
          <note>
            Slutligen, fru talman, Folkpartiet liberalerna står bakom reservationerna
            3, 8 och 12. För tids vinnande yrkar jag endast bifall till reservation
            3. I övrigt yrkar jag bifall till hemställan i betänkandet.
          </note>
          <note type="speaker">
            Anf. 67 STIG SANDSTRÖM (v)
          </note>
          <note>
            Fru talman! Detta betänkande innehåller
          </note>
          <note>
            80 motionsyrkanden. Närmare ett tjugotal av dem står vi för,
            så det är omöjligt för mig att argumentera för alla de yrkandena
            - även om det skulle vara angeläget. Jag tänker dock välja ut
            några yrkanden som jag vill plädera för.
          </note>
          <note>
            Först måste jag litet grand kommentera vad som inledningsvis
            sades här av Leif Carlson och Kerstin
          </note>
          <note>
            Warnerbring.
          </note>
          <note>
            Leif Carlson tog upp bristerna och svårigheterna i dagens sjukvård.
            Jag kan instämma i att det är ganska uppenbart att det finns brister
            och att sjukvården lever under svårigheter. Men den lösning som
            Moderaterna förespråkar kan vi inte ställa oss bakom.
          </note>
          <note>
            Deras lösning är mera en utopisk vision. Kortfattat uttryckt
            är det fråga mera om marknad och mindre om planhushållning.
          </note>
          <note>
            Vi är också bekymrade. Vi ser att sjukvårdens andel är på väg
            ner mot 6 % av BNP, vilket är en av de lägsta siffrorna i hela
            den utvecklade världen. I
          </note>
          <note>
            flertalet andra länder ökar sjukvårdens andel av bruttonationalprodukten.
            Det är väl bara Sverige och något annat land som går på tvärs
            här.
          </note>
          <note>
            Jag skall nämna ett exempel på marknadsutsatt sjukvård. Standardexemplet
            är ju USA. Där är man nu uppe i 14 % av BNP. Häromdagen såg jag
            en intressant prognos från Svenska arbetsgivareföreningen. Man
            försökte sig på att tala om varifrån de nya jobben skall komma.
            Då hänvisades just till en prognos från USA som pekar på att fram
            till år 2005
          </note>
          <note>
            räknar man med att den privata tjänstesektorn där kommer att
            öka väldigt starkt. Av den privata tjänstesektorn svarar sjukvården
            och hälsovården för nästan 50 %.
          </note>
          <note>
            Det visar på litet olika synsätt och på vilka möjligheter som
            egentligen skulle finnas för sjukvården om den marknadsutsattes.
            Jag tror att det skulle bli ett uppsving också för sjukvården
            i det här landet om den marknadsutsattes, men jag tycker att det
            är onödigt att gå den vägen. Svensk sjukvård är ju väldigt kostnadseffektiv
            och i hög grad demokratiskt fungerande. I stället skall man göra
            vad som behövs, nämligen tillföra mera pengar. Det är där vi har
            en brist.
          </note>
          <note>
            Något annat är det inte fråga om. Det handlar alltså om en fördelning
            mellan olika sektorer i samhället, och där har sjukvården i dag
            enligt vår uppfattning för liten andel. Därför upprepar vi ihärdigt,
            bl.a. i budgetdebatter, att kommuner och landsting måste tillföras
            mera pengar.
          </note>
          <note>
            Jag avser endast att tillstyrka ett av våra många yrkanden här.
            Det gäller då reservation 4, mom. 1, om ekonomiska styrmedel.
          </note>
          <note>
            Vi säger att det kanske kunde vara litet högre avgifter på sådant
            som vi vet påverkar folkhälsan.
          </note>
          <note>
            Jag tänker då på t.ex. tobaken, alkoholen och trafiken. Vi har
            också ett par förslag om att man exempelvis kunde lägga en liten
            avgift på övertiden och kanske också på videovåldsfilmer och den
            typen av företeelser.
          </note>
          <note>
            Utskottsmajoriteten tillbakavisar den tankegången och framhäver:
            "Principerna om en solidariskt finansierad och rättvist fördelad
            hälso- och sjukvård är enligt utskottet centrala inslag i den
            generella välfärdspolitiken och måste hävdas även i ekonomiskt
            kärva tider. Alla måste kunna känna trygghet att det finns en
            hälso- och sjukvård av god kvalitet och att vid sjukdom vård och
            omsorg ges på lika villkor."
          </note>
          <note>
            Självfallet instämmer vi i detta. Det är ju grundbulten i hela
            svenska sjukvårdssystemet. Men vi kan inte acceptera att det står
            i motsättning till att avgifter tas ut på tobak, alkohol, trafik
            osv. - det gör vi ju redan i dag. Vi kan inte anse att taket där
            är nått, utan det här är något som kan ses över. Kanske kan även
            nya områden tillföras. I det fallet tror jag att vi och Miljöpartiet
            har likartad syn. Därför yrkar jag bifall i det avseendet.
          </note>
          <note>
            När jag ändå är inne på avgifter tänkte jag kommentera en annan
            typ av avgifter. Här är vi mera återhållsamma. Vi har lagt förslag
            om låga avgifter inom sjukvården när det gäller läkemedel, läkarbesök
            osv.; detta av principiella skäl. Om avgifterna blir för höga
            finns ju risken att vi får en A- och B-
          </note>
          <note>
            sjukvård av den typ som man kan se på en del ställen. Risken
            finns då att folk avstår från att ta ut sina läkemedel eller från
            att gå till en läkare, vilket kan få till följd att det blir större
            kostnader längre fram. Nu finns tecken på att den senaste s-c-uppgörelsen
            -
          </note>
          <note>
            höjningen av läkemedelsavgiften till 160 kr och beträffande första
            läkemedlet och påföljande med
          </note>
          <note>
            60 kr - slår väldigt hårt. Det finns rapporter från husläkare
            och vårdcentraler som pekar på att man börjar känna oro.
          </note>
          <note>
            Jag vet att ett förslag från HSU 2000 är ute på remiss. Detta
            har nämnts tidigare. Det här förslaget är något bättre. De värsta
            skavankerna i s-cuppgörelsen har man rättat till i och med högkostnadsskyddet
            om 1 000 kr. Dessutom finns tankegången att ingen skall behöva
            betala mer än 100 kr i månaden för sina läkemedel.
          </note>
          <note>
            Nackdelen är emellertid att man då tvingas införa ett avbetalningssystem.
            Detta har framför allt äldre personer reagerat mycket kraftigt
            mot. Det är mot deras moraliska principer att göra avbetalningsköp.
          </note>
          <note>
            Denna fråga är ute på remiss, och vi får invänta remissinstansernas
            svar. Det är möjligt att vi kan hitta någon annan lösning. Men
            jag vill framhålla just den principiella sidan, att vi måste vara
            vaksamma i fråga om avgifterna och att vi inte får höja dem hur
            mycket som helst. I så fall får vi hellre införa skattehöjningar
            eller höja andra avgifter för att finansiera sjukvården.
          </note>
          <note>
            Vi har även tagit upp kvalitetssäkring. Det går framåt på den
            fronten, inte minst efter Medanalyskatastrofen som blev mycket
            uppmärksammad. Jag skall därför inte orda mer om det.
          </note>
          <note>
            Patienternas ställning har vi tagit upp i motioner.
          </note>
          <note>
            Den frågan är också föremål för behandling.
          </note>
          <note>
            HSU 2000 arbetar intensivt med folkhälsan nu och väntas komma
            med ett förslag. Det är helt klart att sjukvården kan spela en
            viktig roll för folkhälsan, framför allt som informationsförmedlare.
            Vi har också sett att motivationen är stor ute bland läkare och
            övrig sjukvårdspersonal när det gäller att arbeta med dessa frågor.
            Det finns därför stora möjligheter att göra framsteg. Vad som
            krävs är tid, pengar och resurser för att kunna arbeta med detta.
            Det krävs även ett områdesansvar, vilket vi har motionerat om
            och vilket är på väg att återinföras till viss del.
          </note>
          <note>
            En liten detalj i det förebyggande arbetet har varit aktuell,
            nämligen mammografin. Jag vill passa på att uttala att vi är bestämda
            motståndare till tanken på vad de håller på att göra i mitt hemlän.
            Jag skäms faktiskt litet för att man nu håller på att ta bort
            mammografiundersökningarna i Älvsborgs län, eftersom jag var med
            och införde denna screening. Det är ju väl dokumenterat och bevisat
            att mammografiundersökningar för kvinnor över 50 år ger minskad
            dödlighet och att de är kostnadseffektiva och mycket värdefulla.
          </note>
          <note>
            Avslutningsvis är jag också glad över att vi håller på att uppmärksamma
            problemet med arbetslösheten.
          </note>
          <note>
            Man börjar ta det på allvar i utredningsarbetet. Flera separata
            utredningar är på gång, och jag hoppas att vi skall komma fram
            till bättre kunskap på detta område och kanske även bättre förslag
            till åtgärder.
          </note>
          <note>
            Anf. 68 LEIF CARLSON (m) replik
          </note>
          <note>
            Fru talman! Efter många års talande om sjukvårdens problem är
            det ändå ett framsteg att man även från vänsterhåll ser att det
            finns brister i det system som alltså har funnits så länge. Man
            borde då dra slutsatsen att det måste hänga samman med systemet
            på något sätt. Men det gör inte Stig Sandström. Han drar enligt
            min mening alldeles fel slutsatser.
          </note>
          <note>
            Vi har lagt fram ett ytterst konkret förslag, ingen utopi. Enligt
            detta förslag sätts patienten i centrum.
          </note>
          <note>
            Det medför ett effektivt användande av alla de ekonomiska medel
            som finns runt ohälsan för att nyttja detta på ett maximalt sätt
            och på det för patienten mest ändamålsenliga sättet. Genom att
            patienten står i centrum stärker man verkligen patientens ställning.
          </note>
          <note>
            Det är knappast någon lösning att föra över mer skattepengar
            till ett monopolsystem som arbetar med sammanblandande roller.
            Det skall vara finansiär, producent och företräda patienten så
            att patienten egentligen inte ens får företräda sig själv. Denna
            sammanblandning gör att systemet blir ineffektivt.
          </note>
          <note>
            Vi vet att vi kan stoppa in skattepengar där hur många gånger
            som helst. Då löser man problemen på ytan under ett eller två
            år innan det är dags för nästa skattehöjning. Därför är detta
            ingen verklig lösning.
          </note>
          <note>
            Det förslag som Stig Sandström för fram om att det bara är att
            skjuta till pengar i det system som vi har visar att han inte
            har sett vilken skadeverkan som systemet har och hur illa det
            fungerar. Det finns skäl att se på ett annat finansieringssystem
            och ett annat sätt att producera sjukvården.
          </note>
          <note>
            Anf. 69 STIG SANDSTRÖM (v) replik
          </note>
          <note>
            Fru talman! Vi har skilda åsikter i detta sammanhang. Därför
            skall vi kanske inte uppehålla oss så mycket vid detta. Men visst
            kan man slå sönder ett system om man drar undan pengar. Nu när
            vi närmar oss 6 % av BNP, vilket är lägre än många jämförbara
            länder, är det klart att vi märker konsekvenserna av det. I USA
            är man uppe i 14 % av BNP. Där får marknaden avgöra vad sjukvården
            får kosta. Hur är egentligen det systemet jämfört med vårt? Det
            har också brister. Det är inte perfekt. Det kanske t.o.m.
          </note>
          <note>
            har större brister än vårt. Men framför allt är det mycket odemokratiskt
            och ojämlikt. Vi måste göra sådana jämförelser.
          </note>
          <note>
            Anf. 70 LEIF CARLSON (m) replik
          </note>
          <note>
            Fru talman! Jag kan hålla med Stig Sandström om en sak som jag
            tycker är mycket viktig, nämligen att alla system har brister.
            Om det fanns ett sjukvårdssystem som löste alla dessa problem
            så skulle alla rusa till det. Men det är inte så, utan alla system
            som vi kan se runt omkring oss har brister. Men vi har ett system
            med alldeles uppenbara brister. Då borde vi titta på det systemet
            och prova något annat som innebär att vi försöker ta bort dessa
            brister för att effektivisera systemet. Det hjälper inte att säga
            att andra system som andra har försökt med också har brister.
            Vi måste säga att vi har problem med systembrister i dag och att
            vi skall göra något annat. Vi har ett konkret förslag som rimligen
            borde kunna leda till en bättre och effektivare sjukvård. Sedan
            är det möjligt att sjukvården kommer att behöva mer pengar i vilket
            fall som helst. I fråga om detta säger jag inte emot Stig Sandström.
            Det kan mycket väl bli så med tanke på befolkningsutveckling och
            vad som händer i samhället. Men alla pengar skall användas effektivt.
            Det sker inte i dagens system.
          </note>
          <note>
            Anf. 71 STIG SANDSTRÖM (v) replik
          </note>
          <note>
            Fru talman! Leif Carlson slår in öppna dörrar genom att säga
            att det finns brister i alla system. Vad jag menar är att vårt
            system har vuxit fram under en mycket lång tid, under ca 50 år.
            Det har ofta varit konsensus att vi har varit överens över partigränserna
            om att vi vill ha detta system. Jag tror inte på att man skall
            införa främmande element, kanske en västtysk modell som Moderaternas
            förslag mest liknar, i vår tradition. Det kan man inte göra bara
            hux flux. Då blir det konsekvenser. Jag anser att vi skall fortsätta
            att förbättra det system som vi har och förbättra det bl.a. genom
            att ta till oss ny teknik och nya metoder. Jag tror att det är
            en framgångsväg.
          </note>
          <note type="speaker">
            Anf. 72 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Stig Sandström inledde sitt anförande med att hänvisa
            dels till vad Leif Carlson hade sagt, dels till vad jag hade tagit
            upp i mitt anförande.
          </note>
          <note>
            I mitt anförande tog jag egentligen bara upp konkurrensen, och
            följaktligen är det detta som jag uppenbarligen behöver förtydliga
            för Stig Sandström.
          </note>
          <note>
            Det är väl otvivelaktigt på det sättet att konkurrens stimulerar
            fram nya idéer och förnyelse. Den medverkar också till att skapa
            den mångfald som behövs för att vi skall kunna leva upp till den
            valfrihet som vi så vackert talar om skall finnas i inom hälso-
            och sjukvården. Men konkurrensen stimulerar naturligtvis också
            till effektiviseringar i ekonomin.
          </note>
          <note>
            Vad jag vill understryka en gång till är att vi pläderar för
            konkurrens inom ramen för ett offentligt och demokratiskt finansierat
            system. När det handlade om den fria etableringen av läkare och
            sjukgymnaster och det visade sig hur kostnaderna sköt i höjden
            så gick vi emot detta. Men vi menar att det är mycket viktigt
            att landstingen nu utnyttjar sin möjlighet att skriva avtal med
            privata vårdgivare. De kan då samtidigt behålla sin kostnadskontroll,
            vilket är så otroligt viktigt för att vi nu skall kunna effektivisera
            ekonomin samtidigt som vi skapar valfrihet.
          </note>
          <note>
            Anf. 73 STIG SANDSTRÖM (v) replik
          </note>
          <note>
            Fru talman! Jag hann inte utveckla min kritik. Ni i Centern försöker
            att stå på två ben litet grand. Dels skall ni vara lojala med
            socialdemokraterna och deras syn, dels vill ni ha ett ben också
            i högerlägret genom att ni uppmuntrar resonemanget om konkurrensen.
            Har inte Kerstin Warnerbring insett att det nya modeordet inom
            sjukvården är samverkan? Det är egentligen inget nytt. Konkurrens
            är inte alltid bra. Det är bra med konkurrens när det gäller produkter
            och affärsverksamhet, men just inom sjukvården är det väldigt
            viktigt att olika grupper - läkare, team, sjuksköterskor, vårdbiträden
            - kan samarbeta med varandra. Det är också viktigt att olika enheter
            inom sjukvården kan samarbeta. Det gäller t.ex. den medicinska
            servicen, primärvården. Hela sjukvården präglas av att man kan
            samarbeta på ett bra sätt. Vad som var till stor skada var alla
            experiment som ni genomförde för några år sedan, bl.a. detta med
            köpoch-sälj som bara trasslade till det och bröt sönder mycket
            av det naturliga samarbete som fanns inom sjukvården.
          </note>
          <note type="speaker">
            Anf. 74 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Vi är fullständigt överens om vikten av samarbete
            och samverkan, Stig Sandström. Samverkan och samarbete är på alla
            sätt vis oerhört viktigt. Varför skall vi då icke samarbeta och
            samverka också med privata vårdgivare?
          </note>
          <note>
            Anf. 75 STIG SANDSTRÖM (v) replik
          </note>
          <note>
            Fru talman! Det tycker jag att vi skall göra. Men man får ta
            en sak i taget. Konkurrens är en sak och samarbete en annan sak.
          </note>
          <note type="speaker">
            Anf. 76 THOMAS JULIN (mp)
          </note>
          <note>
            Fru talman! Vi i Miljöpartiet är starkt oroade över de neddragningar
            som pågår inom vårdsektorn.
          </note>
          <note>
            Redan för tre år sedan uttalade jag mig i mitt hemlän om att
            smärtgränsen var nådd. Förra året tog jag också upp frågan här
            i kammaren.
          </note>
          <note>
            Visst har det funnits effektiviseringar och förändringar att
            göra inom vården och som har varit bra. Men vi i Miljöpartiet
            har ansett att effektiviseringsvinsten skulle ha använts för att
            ta bort vårdköerna och för att höja omvårdnaden i stället för
            att friställa tusentals, ja kanske tiotusentals, vårdanställda
            - detta särskilt som alla är medvetna om att även om den enskilda
            vårdenheten kan redovisa en besparing när den tar bort ett antal
            arbetstillfällen får samhället ändå stora kostnader för den friställda
            personalen.
          </note>
          <note>
            Jag kan inte tro att de här stora neddragningarna inom landstingssektorn
            görs utan att regeringen har varit medveten om att det kostar
            att ta bort alla dessa viktiga arbetstillfällen från vården. Ändå
            saknas det en redovisning över hur stora samhällets verkliga besparingar
            är, om det nu görs någon besparing över huvud taget.
          </note>
          <note>
            Det parti som i valrörelsen kritiserade den borgerliga regeringen
            för neddragningar inom vårdsektorn fullföljer nu självt de neddragningarna.
            Socialdemokraterna har agerat så att tiotusentals vårdjobb försvunnit
            samtidigt som de satsar miljarder på att skapa nya arbetstillfällen
            och för att betala de arbetslösa.
          </note>
          <note>
            Besparingarna i landstingen motiveras med budgetunderskottet.
            Men eftersom besparingen inte ställs mot en tydlig redovisning
            av kostnaderna för de förlorade arbetstillfällena kan jag inte
            annat än att se att besparingen är en form av samhällsförändring.
          </note>
          <note>
            Och till vilken nytta i så fall? Är det så att socialdemokraterna
            driver vården i en moderat riktning för att med tiden tvinga fram
            ett försäkringssystem?
          </note>
          <note>
            Nu handlar det inte bara om arbetstillfällen inom vården, utan
            det handlar främst om vårdkvalitet och omvårdnad.
          </note>
          <note>
            Vad som förvånat mig under de här åren av neddragningar är att
            de nästan alltid har skett under täckmantel av att man har höjt
            vårdkvaliteten. Det är inte min uppfattning. Jag har hört sjukhusdirektörer
            som sagt att man måste genomföra dessa förändringar därför att
            pengarna inte räcker till. Utåt har man sagt att syftet har varit
            att höja vårdkvaliteten.
          </note>
          <note>
            Jag har flera exempel på hur man nu tvingas slå sönder viktig
            och bra verksamhet bara för att pengarna inte räcker till. Exemplen
            är från min hemkommun.
          </note>
          <note>
            Barnkliniken i Hudiksvall är nu hotad. Försvinner den blir det
            14 mil till närmaste barnklinik. Den som inte kan övernatta med
            sina barn får alltså resa
          </note>
          <note>
            28 mil. Barnkliniken i Hudiksvall är en bra barnklinik.
          </note>
          <note>
            Vid Furulund i Hudiksvall bedriver man en psykiatrisk korttidsvård
            i hemmiljö. Det är en mycket bra verksamhet som t.o.m. är billigare
            än den vanliga verksamheten. En patient har uttalat att under
            hans 25-åriga sjukdomsperiod är det första gången som han har
            upplevt en värdig vård när han har vistats på Furulund. Nu är
            Furulund hotat. Pengarna räcker inte till.
          </note>
          <note>
            Vad som också oroar mig är att ett landstingsråd har uttalat
            i TV att han ofta har sett den vård som finns i andra länder.
            Jämfört med den vård som vi har här hemma tycker han att vi kan
            dra ned på vården här. Detta är litet av det som Stig Sandström
            talade om. Jämfört med andra länder drar vi ned på det som vi
            totalt satsar på vården.
          </note>
          <note>
            Men jag har inte hört något landstingsråd som har åkt till Stockholm
            och uppvaktat riksdag och regering för att rädda sin verksamhet
            på samma sätt som sker när det gäller att rädda regementen och
            flygflottiljer eller när det gäller att försöka få motorvägar
            byggda i hemområdet. Det har jag aldrig hört talas om. Men det
            skulle de nog behöva göra, om de nu tycker att de har en bra verksamhet
            och den är hotad.
          </note>
          <note>
            Fru talman! Det är inte bara viktigt med arbetstillfällen och
            vårdkvalitet, utan det finns även andra saker som är viktiga och
            som oroar mig. Det gäller bl.a. yttrandefriheten. Det hårda klimatet
            har fått personalen att tystna, vilket är en oroande förändring.
            För några år sedan var det vanligt med åsikter och protester från
            vårdpersonalen. Nu har den till stor del tystnat. Det finns några
            som fortfarande vågar göra sig hörda.
          </note>
          <note>
            Jag hörde en överläkare nyligen diskutera detta med nedskärningar.
            Han uttalade att han inte vågade säga vad han egentligen tyckte
            om förändringarna.
          </note>
          <note>
            Han var ju tvungen att genomföra dem, men han var rädd att uppfattas
            som obekväm om han uttalade sig.
          </note>
          <note>
            Då kunde han straffas vid en personalminskning.
          </note>
          <note>
            Fru talman! Vi i Miljöpartiet anser att vi har råd med den vård
            som svenska folket vill ha. Det är ett påstående som vi förmodligen
            kommer att behöva upprepa så många gånger att vi kanske uppfattas
            som tjatiga. Men det är jag beredd att bjuda på.
          </note>
          <note>
            För att vi skall få stopp på den förstörelse som nu sker inom
            vårdsektorn fordras det att landstingen på något sätt tillförs
            ytterligare medel. För att man skall klara det förebyggande arbetet,
            vården, omvårdnaden och rehabiliteringen måste det ske en omfördelning
            i budgeten. Pengar måste också tillföras från det som orsakar
            vård. Detta beskriver vi i vår motion.
          </note>
          <note>
            Om inte vården tillförs ytterligare ekonomiska resurser är jag
            övertygad om att vi kommer att hamna långt ifrån den vårdkvalitet
            som våra uppdragsgivare önskar sig.
          </note>
          <note>
            Fru talman! Vi måste därför få i gång en diskussion där man besvarar
            frågorna: Vilken vård vill vi ha? Hur betalar vi för den?
          </note>
          <note>
            Med det anförda yrkar jag bifall till reservation 5
          </note>
          <note>
            under mom. 1. Jag yrkar även bifall till reservation 9
          </note>
          <note>
            under mom. 9 och till reservation 14 under mom. 18.
          </note>
          <note type="speaker">
            Anf. 77 CHATRINE PÅLSSON (kds)
          </note>
          <note>
            Fru talman! När det gäller behovet av god sjukvård och omsorg
            har jag - precis som Thomas Julin har gjort - många gånger stått
            i talarstolen och pläderat för att vi måste avsätta resurser för
            vård och omsorg. Jag kan i stora delar hålla med Thomas
          </note>
          <note>
            Julin i hans oro och i den beskrivning som han gör.
          </note>
          <note>
            Fru talman! Jag kommer i mitt inlägg att beröra tre av de punkter
            som behandlas i utskottets betänkande. Jag vill göra det med utgångspunkt
            från min reservation nr 6, där jag tar upp kvalitetsarbetet och
            sjukhusstrukturen för att senare också kommentera min reservation
            nr 11 som gäller destruktiva rörelser.
          </note>
          <note>
            Fru talman! Sverige har genom en överenskommelse med Världshälsoorganisationen
            inlett ett arbete med att ta fram ett effektivt kvalitetssäkringssystem
            för hälso- och sjukvården. Vi kristdemokrater anser att detta
            arbete måste påskyndas och konkretiseras, eftersom de senaste
            årens utveckling mot mångfald, konkurrens och ekonomistyrning
            inom sjukvården ställer helt nya krav på kvalitetsuppföljning
            och kvalitetssäkring.
          </note>
          <note>
            Vid organisationsförändringar är det viktigt att ha kontroll
            över att vården är av samma höga kvalitet och att den ges på lika
            villkor. Patientens ställning i svensk sjukvård måste stärkas
            och valfriheten ges en reell innebörd. För att detta skall kunna
            ske måste både patienten själv och förtroendevalda patientföreträdare
            kunna få information om kvaliteten hos olika vårdgivare.
          </note>
          <note>
            Kristdemokraterna vill arbeta för att ett ackrediteringssystem
            införs på nationell eller regional nivå.
          </note>
          <note>
            Det finns i flera länder i dag. Ett ackrediteringssystem innebär
            att en vårdproducent, privat eller offentlig, måste vara kvalitetsmässigt
            godkänd för att få tillstånd att verka för landstingets pengar.
            En kvalitetsgaranti i form av en godkändstämpel skulle fungera
            som en form av konsumentupplysning till patienterna. Den skulle
            visa att sjukhusen, vårdcentralen eller motsvarande uppfyller
            de höga krav som måste ställas. Kvalitén i verksamheten skall
            sedan följas upp med regelbundenhet.
          </note>
          <note>
            För att utveckla kvalitetsarbetet bör vidare särskilda kvalitetsrevisorer
            utbildas för att granska vårdens medicinska och omvårdnadsmässiga
            kvalitet. Kvalitetssäkringsarbetet inom sjukvården bör bedrivas
            kontinuerligt, och hänsyn till patientens åsikter om vården bör
            tas till vara. I landstingens kvalitetsarbete bör även etikfrågor
            och prioriteringsfrågor vara ett viktigt inslag.
          </note>
          <note>
            Fru talman! Tidigare motioner i samma och liknande ärende har
            avslagits av kammaren. Utskottet har då motiverat sin uppfattning
            med att arbetet är förestående eller att det pågår. Det har hänvisats
            till
          </note>
          <note>
            HSU 2000. Men vi kristdemokrater ser det som angeläget att riksdagen
            ger regeringen till känna att ett beslut om en kvalitetskontroll
            och ett kvalitetssäkringssystem, som tillämpas allmänt i vården,
            brådskar. Det är detta som är skälet till inlägget i reservation
            nr 6.
          </note>
          <note>
            Så till sjukhusstrukturen. Sedan mitten av 1950-
          </note>
          <note>
            talet har vi haft en organisation med indelning i nivåer inom
            sjukvården med riks- och regionsjukhus, länssjukhus samt länsdelssjukhus.
            Tanken har varit att den mest elementära sjukvården skall ges
            på länsdelssjukhuset, den mer kvalificerade på länssjukhuset och
            den mest specialiserade på region- eller rikssjukhuset.
          </note>
          <note>
            Utvecklingen under de senaste 20 åren har, bl.a.
          </note>
          <note>
            på grund av de medicinska framstegen, inneburit en ökad specialisering
            också inom länsdelssjukvården.
          </note>
          <note>
            Länsdelssjukhusen har numera specialister inom i stort sett alla
            områden. Mycket av den verksamhet som tidigare var förbehållen
            läns- och regionsjukhusen kan i dag även ske på länsdelssjukhusen.
            När det krävs specialisthjälp har man direktkontakt med regionsjukhuset.
            Detta har enligt vår bedömning varit till stor fördel för patienterna.
            Det har förkortat handläggningstiderna och därmed även väntetiderna.
          </note>
          <note>
            Det har faktiskt också inneburit ekonomiska vinster.
          </note>
          <note>
            I takt med att länsdelssjukhusen blivit alltmer självförsörjande
            har länssjukhusen utvecklats till små regionsjukhus i de egna
            länen. Detta kan på sikt också hota regionvården. Vissa behandlingsformer
            är ju så sällsynta att det krävs ett större befolkningsunderlag
            än vad ett län utgör.
          </note>
          <note>
            Fru talman! På senare tid har länsdelssjukhusens verksamhet och
            framtid varit föremål för debatt. Hot om nedläggning eller krav
            på ändrad struktur av de inre sjukhusen har framförts. Motiven
            är ökad kostnadseffektivitet och bättre kvalitet. Hälso- och sjukvården
            har förändrats över tiden. Arbetsinsatser som förr betraktades
            som nödvändiga att utföra på sjukhus utförs i dag rutinmässigt
            inom primärvården.
          </note>
          <note>
            Genom den slutna vården har metoder utvecklats som möjliggör
            tidig hemgång. Dagkirurgin används i allt större utsträckning
            både i Sverige och i andra länder. Nu finns även praktiska förutsättningar
            för att få kvalificerad sjukvård i hemmet. Strukturåtgärder har
            hittills ofta handlat om att lägga ned delar av eller hela sjukhus.
            Sverige är faktiskt på väg att genomföra en sjukhuscentralisering
            som inget annat land ägnat sig åt.
          </note>
          <note>
            Fru talman! Jag menar att det är den gamla sjukhusstrukturen
            som gör att de mindre sjukhusen hotas. Om vi nu vill ha en vårdstruktur,
            en sjukhusstruktur, som klarar av högt ställda medicinska kvalitetskrav
            och samtidigt är kostnadseffektiv och praktisk, är det viktigt
            att samarbete. Men för att få ett bra underlag för en vidare sjukhusutveckling
            tror vi kristdemokrater att man behöver göra en översyn av den
            gamla organisationsmodellen.
          </note>
          <note>
            Fru talman! Så till reservation nr 11 som behandlar en utomordentligt
            komplicerad fråga. Med sitt förslag om tillkännagivande till regeringen
            om s.k.
          </note>
          <note>
            destruktiva rörelser anser jag att socialutskottets majoritet
            har gett sig in på ett minerat område.
          </note>
          <note>
            Först och främst är rubriceringen destruktiva rörelser i sig
            väldigt suspekt. Vem vill ta på sig ansvaret att definiera destruktiviteten?
            Jag kan bara erinra om att definitionsfrågan har varit utomordentligt
            svår i så uppenbara fall som när det gäller rasistiska rörelser.
            Även här har många pekat på att politikerna inte får inskränka
            åsiktsfriheten på ett otillbörligt sätt.
          </note>
          <note>
            Vilka är de destruktiva rörelser som man pekar på? Är det Frimurarorden?
            Är det Svenska kyrkan?
          </note>
          <note>
            Är det katolska kyrkan och dess ordnar? Är det Baptisterna? Är
            det Pingstvännerna? Är det organisationen Fri eller Jehovas vittnen?
            Är det möjligen också
          </note>
          <note>
            KPMLR - en organisation som en del kanske tycker är manipulativ,
            antidemokratisk och auktoritär? Vem skall sätta betygen? Vem skall
            uppträda som åsiktspolis?
          </note>
          <note>
            När jag här har räknat upp ett antal organisationer är det inte
            för att göra utpekningar utan för att få kammaren att förstå det
            principiellt betänkliga som socialutskottets majoritet har gett
            sig in på.
          </note>
          <note>
            Fru talman! Jag vill erinra om att Sverige fått ett förstärkt
            skydd för de mänskliga fri- och rättigheterna genom att Europakonventionen
            införlivades i svensk lag den 1 januari 1995. Vad är det som Barbro
            Westerholm i sin motion ytterligare eftersträvar till skydd för
            de mänskliga fri- och rättigheterna?
          </note>
          <note>
            Skall vi införa något slags järndetektor, som avslöjar om impulser
            utifrån står i överensstämmelse med människans fria vilja? Vem
            kan för övrigt mäta graden av fri vilja? Hur fri är t.ex. röstningen
            här i kammaren? Jag vill inte förringa att det hos svaga människor
            kan uppstå speciella trauman när de kommer i kontakt med fanatism
            och starka karismatiska personligheter.
          </note>
          <note>
            Självfallet skall hälso- och sjukvården hjälpa dessa människor
            till en tillvaro i själslig harmoni och balans - det är väldigt
            viktigt att stryka under detta -
          </note>
          <note>
            men det ansvaret har hälso- och sjukvården redan i dag. Jag vill
            inte förringa att det finns situationer där fanatiska rörelser
            utlöser sjukdomstillstånd hos psykiskt svaga människor, men det
            finns faktiskt inget vetenskapligt stöd för att s.k. mind control
            existerar.
          </note>
          <note>
            Även om det nu funnes något sådant, hur skall man kunna kontrollera
            vad som innerst inne är en människas egen fria vilja, och vem
            skall göra bedömningen? Skall vi ha något slags statligt åsiktskontrollverk
            i Sverige?
          </note>
          <note>
            Det är alltså, som jag sade inledningsvis, uppenbart att utskottets
            majoritet gett sig ut på ett minerat område, nämligen hoten mot
            den fria åsiktsbildningen, vilken är demokratins absoluta grund.
            Människors politiska, religiösa och övriga övertygelseinriktningar
            omfattas av ett betydande skydd i grundlagarna. Det demokratiska
            samhället ger vida ramar för skilda övertygelser och åsikter.
          </note>
          <note>
            Det var inte så länge sedan som vi här i Sverige hade en debatt
            om politisk åsiktsregistrering och vådorna med den. Nu vill utskottets
            majoritet alltså genomföra en kartläggning av icke specificerade
            rörelsers åsikter. Frågan är om inte socialutskottets majoritet
            avskärmat sig väl mycket från grundlagarnas syn på den fria åsiktsbildningen
            i samhället.
          </note>
          <note>
            Fru talman! Jag ser att min taletid börjar ta slut.
          </note>
          <note>
            Jag skulle vilja lägga fram ett förslag om återremiss av betänkandet.
            Jag har förstått att man formellt måste yrka på återremiss på
            hela betänkandet. Syftet med det är att det skall gå tillbaka
            till socialutskottet, som på nytt får pröva möjligheten att låta
            konstitutionsutskottet yttra sig i denna mycket komplexa fråga.
            Jag och andra har ställt en rad frågor som socialutskottet inte
            har kompetens att behandla, och jag anser därför att konstitutionsutskottet
            bör yttra sig i denna mycket grannlaga fråga.
          </note>
          <note>
            Mitt yrkande är i första hand återremiss, i andra hand bifall
            till reservationerna 6, 7 och 11.
          </note>
          <note>
            Anf. 78 BARBRO WESTERHOLM (fp) replik
          </note>
          <note>
            Fru talman! Chatrine Pålsson och jag är överens om en sak, att
            detta är en svår fråga. Därför är det också viktigt att den inte
            tappas bort utan utreds vidare. Men huvudfrågan är patienternas
            otillfredsställda vårdbehov. Det här är patienter som psykiskt
            sett verkligen är riskpatienter. Svensk psykiatrisk förening har
            starkt poängterat att man måste skapa vårdresurser för dem.
          </note>
          <note>
            När det sedan gäller den fria åsiktsbildningen har dessa patienter
            det problemet att de med tanke på risken för hämnd inte vågar
            uttala sin fria åsikt. Jag fick i dag ett brev från en person
            som är anonym.
          </note>
          <note>
            Hon skriver att hon blev folkpartist sedan Bengt
          </note>
          <note>
            Westerberg i ett tal i mitten av 80-talet visade prov på civilkurage.
            Hon tackade honom personligen, men hon skriver att hon till mig
            tyvärr måste vända sig anonymt, med anledning av bittra erfarenheter
            av tidigare hämndreaktioner.
          </note>
          <note>
            Det är sådant som det är fråga om. Detta är naturligtvis mycket
            knepigt att utreda. Det som Peter
          </note>
          <note>
            Nobel har tagit fasta på när han har föreslagit tillägget till
            brottsbalken är värnandet om människors fria rätt att välja vilka
            organisationer, rörelser, partier e.d. som de vill vara medlemmar
            i liksom också deras fria rätt att gå ut ur dem.
          </note>
          <note>
            Det som jag talar om är alltså en frihet. Detta måste naturligtvis
            utredas i förhållande till de grundlagar som vi har. Vi måste
            nu sätta dessa människor i centrum. De far illa. Skulle man inte
            gå vidare med en utredning, kommer det att tolkas som att det
            är fritt fram för andra att fortsätta att hota och hämnas på de
            här patienterna.
          </note>
          <note>
            Anf. 79 CHATRINE PÅLSSON (kds) replik
          </note>
          <note>
            Fru talman! Jag är i min tur överens med Barbro
          </note>
          <note>
            Westerholm om att människor som råkar illa ut genom övergrepp
            av ett eller annat slag skall ha hjälp. Jag vill gärna tydligt
            stryka under detta. Men jag vill också återigen påminna Barbro
            Westerholm om hur det var under den förra mandatperioden, när
            vi försökte komma till rätta med barnpornografiproblematiken.
            Då om inte förr insåg många av Barbro
          </note>
          <note>
            Westerholms partikamrater att det var jätteviktigt att se på
            grundlagarnas stadganden om åsiktsfriheten.
          </note>
          <note>
            Vi har i riksdagen under de senaste dagarna fått en hel plansch
            om detta, och den kom mycket väl till pass. Man har i utskottet
            tidigare tyckt som jag i den här frågan, men man har ändrat sig.
            Jag tycker att det är viktigt att man har ordentligt på fötterna
            i de här konstitutionella frågorna och verkligen har med ett yttrande
            från konstitutionsutskottet.
          </note>
          <note>
            Jag vill till Barbro Westerholm ställa frågan om hon tycker att
            detta är en nackdel. Jag skulle t.o.m.
          </note>
          <note>
            vilja vädja till folkpartisterna att ställa sig bakom återremissyrkandet.
          </note>
          <note>
            Anf. 80 BARBRO WESTERHOLM, (fp)
          </note>
          <note>
            replik
          </note>
          <note>
            Fru talman! Nej, jag är övertygad om att det nu vad gäller dessa
            patienter är fråga om ett mycket stort steg framåt för det glömda
            och gömda Sverige.
          </note>
          <note>
            Vad avser barnpornografin kan var och en studera hur Folkpartiet
            liberalerna ser på värnandet av våra grundlagsskyddade friheter.
          </note>
          <note>
            Eftersom religionsfriheten ofta nämns i dessa sammanhang, vill
            jag läsa upp några rader som Peter
          </note>
          <note>
            Nobel har skrivit:
          </note>
          <note>
            "Religionsfrihet innebär inte, att det inte är tillåtet att diskutera,
            ifrågasätta och även kritisera en trosuppfattning, delar därav,
            dess uttryck eller dess utövare och deras tillvägagångssätt."
          </note>
          <note>
            Det är detta som min anonyma brevskrivare inte vågar göra.
          </note>
          <note>
            Han skriver vidare:
          </note>
          <note>
            "Religionsfrihet innebär heller inte, att man i religionens namn
            får göra vad som helst. Religionsfrihet kan inte med framgång
            åberopas i Sverige för att undgå ansvar för en handling som enligt
            svensk lag är straffbar."
          </note>
          <note>
            Han skriver avslutningsvis:
          </note>
          <note>
            "Religionsfrihet innebär slutligen inte heller, att det vid värvandet
            av nya anhängare skulle vara tillåtet att kränka människors personliga
            integritet eller senare söka hindra dem att lämna den religionen
            eller dess samfund. Tvärtom innebär religionsfrihet bl a frihet
            att byta religion eller tro, liksom att vara eller bli ateist,
            om det är det man vill."
          </note>
          <note>
            Anf. 81 LEIF CARLSON (m) replik
          </note>
          <note>
            Fru talman! Detta är utomordentligt svårt, som alla har betonat.
            Vi från moderat sida har alltid försökt visa respekt för grundlagen,
            och det är det som har gjort att vi i ställningstagandet till
            utsatta barn har sett till vad den säger. Andra hade lätt för
            att trampa på grundlagen.
          </note>
          <note>
            Vi har i det här fallet sagt att det är andra som kommer till
            skada men att det inte är fråga om att på något sätt komma i konflikt
            med grundlagarna. Det är inte fråga om åsiktsregistrering e.d.,
            utan det gäller att se efter vilken hjälp människor som faktiskt
            söker sjukvård behöver. Vi vet att de som svarar för behandlingen
            inte riktigt vet hur de skall göra, men vi har funnit att man
            här inte kommer i konflikt med grundlagen.
          </note>
          <note>
            Jag erkänner att detta är utomordentligt svårt.
          </note>
          <note>
            Om det hade framställts ett formellt yrkande i utskottet om att
            konstitutionsutskottet skulle yttra sig, tror jag att det hade
            varit annorlunda. Det förekom ett resonemang om detta, men det
            ställdes inget verkligt yrkande av denna innebörd.
          </note>
          <note>
            Trots att läget i dag är väsentligt svårare tekniskt för en återremiss
            för att få konstitutionsutskottets synpunkter, vill jag inte motsätta
            mig en sådan. Vi har väldigt stor respekt för grundlagen, och
            om en återremiss kan göra att den besvärliga seglatsen mellan
            Skylla och Karybdis känns tryggare för kammaren, vill jag alltså
            inte motsätta mig en sådan.
          </note>
          <note>
            Anf. 82 CHATRINE PÅLSSON (kds) replik
          </note>
          <note>
            Herr talman! Jag är naturligtvis glad över att moderaterna är
            beredda att rösta för mitt återremissyrkande. Det borde vara en
            säkerhet att man gör en mer djupgående analys av effekterna inför
            beslutet.
          </note>
          <note>
            Utskottet skriver att man skall kunna lägga fram förslag om hur
            problem kan förebyggas. Det gör det om möjligt ännu svårare att
            bevara religionsfriheten.
          </note>
          <note type="speaker">
            Anf. 83 CONNY ÖHMAN (s)
          </note>
          <note>
            Herr talman! Spännvidden i de ca 80 motionsyrkanden som behandlas
            i detta betänkande sträcker sig från sjukvårdens finansiering
            och styrning till utbildning på ett enskilt medicinskt område,
            ortopedisk medicin.
          </note>
          <note>
            När det gäller de stora principiella frågorna finns det en betydande
            åsiktsskillnad mellan flera partier.
          </note>
          <note>
            När det gäller innehållet i själva vården finns det däremot en
            glädjande samstämmighet inom de flesta områden. Alla är ense om
            att hälso- och sjukvården är av grundläggande betydelse för välfärden
            och människornas trygghet liksom att folkhälsoarbete är en viktig
            grund för att nå hälso- och sjukvårdens mål.
          </note>
          <note>
            Beträffande sjukvårdens finansiering och styrning är Moderaterna
            det parti som genom sitt ställningstagande för en försäkringslösning
            avviker kraftigast.
          </note>
          <note>
            Moderaterna har uppenbarligen inte tagit intryck av de expertrapporter
            som ganska entydigt visar att ett skattefinansierat sjukvårdssystem
            är billigare och fungerar bättre i fördelningspolitiskt avseende
            än de försäkringslösningar som finns i jämförbara länder.
          </note>
          <note>
            Jag tycker också att Leif Carlson i sin argumentation helt bortser
            från den problembild som finns i de länder som har valt försäkringslösningar.
            Åk ned till
          </note>
          <note>
            Tyskland eller Holland¸ Leif Carlson, och följ diskussionen om
            hur man skall klara problemen kring försäkringssystemen! Då skulle
            kanske argumenten som han använder bli annorlunda och den bild
            som han ger här i dag bli något mer mångfacetterad.
          </note>
          <note>
            Jag har också utomordentligt svårt att se hur exempelvis folkhälsoarbete,
            som enligt moderaternas förslag skall finansieras via en sjukvårdsförsäkring,
            i en sådan konkurrens skulle ha några som helst möjligheter att
            få några resurser.
          </note>
          <note>
            Ett försäkringssystem måste leva med vissa ekonomiska restriktioner.
            Den trollformel som Leif
          </note>
          <note>
            Carlson uttalade i sitt anförande, nämligen att en försäkringslösning
            ger en långsiktigt trygg finansiering av sjukvården, är ju inte
            mycket mer än en trollformel om man inte talar om hur mycket resurser,
            oavsett hur pengarna tas in, som man i realiteten vill ge till
            den här viktiga samhällssektorn.
          </note>
          <note>
            Eller är det så som ni skriver i er reservation:
          </note>
          <note>
            "Ett ökat inslag av avgiftsfinansiering garanterar enligt utskottet
            en god kostnadskontroll"? Det kanske är den delen av sjukvårdens
            finansiering som i dag är en rännil som i den moderata världen
            skall bli en å eller en bäck - vad vet jag?
          </note>
          <note>
            All erfarenhet talar för att det inte minst i ekonomiskt kärva
            tider finns anledning att slå vakt om en solidarisk, skattefinansierad
            och rättvist fördelad sjukvård. Det är glädjande att en klar majoritet
            av riksdagens partier vill göra detta. Vi väntar nu alla på HSU
            2000:s bedömningar när det gäller hälso- och sjukvårdens framtida
            resursbehov. Den demografiska utvecklingen och den medicinsk-tekniska
            utvecklingen kommer att ställa hälso- och sjukvården inför nya
            utmaningar. För min del tror jag att sjukvården är av den karaktären
            att det alltid kommer att finnas ekonomiska påfrestningar när
            det gäller att klara sjukvården i ett samhälle.
          </note>
          <note>
            Till Miljöpartiet och Thomas Julin vill jag säga att det på intet
            sätt är så att vi socialdemokrater vill driva vården mot ett moderat
            försäkringssystem. Det skall vara entydigt uttalat, tycker jag.
          </note>
          <note>
            Ett ofta återkommande konstaterande vid internationella jämförelser
            är att den svenska sjukvården håller en jämn kvalitet. Trots det
            är det viktigt att verksamhetsuppföljning och kvalitetssäkring
            blir etablerade inslag i den svenska sjukvården så att vi även
            framgent kan slå vakt om den kvaliteten i den svenska sjukvården.
          </note>
          <note>
            Flera motionsyrkanden rör folkhälsofrågor. Det är ett område
            där det finns anledning att både glädjas och oroas. Det finns
            anledning att glädjas därför att det för många befolkningsgrupper
            kan konstateras en fortsatt förbättrad folkhälsa långt upp i levnadsåren.
          </note>
          <note>
            Men det finns också anledning att oroas därför att en del grupper
            inte på samma sätt får del av denna förbättring. Det gäller exempelvis
            invandrare, arbetslösa och lågutbildade kvinnor. Inte minst mot
            bakgrund av dagens höga arbetslöshet finns det anledning till
            oro över de folkhälsokonsekvenser av detta som vi troligen kommer
            att se först om ett antal år.
          </note>
          <note>
            Därför kan vi med tillfredsställelse konstatera att regeringen
            låtit utarbeta kommittédirektiv rörande nationella folkhälsomål.
            Det är angeläget att vi får en kraftsamling inom detta område,
            att vi får en diskussion om vilka folkhälsomål som bör prioriteras
            och att vi får mål inom folkhälsoområdet som är möjliga att följa
            upp och utvärdera.
          </note>
          <note>
            Ett utredningsarbete pågår dessutom om hur kvinnor och män bemöts
            i vården. Utredaren skall bl.a. analysera och redovisa vilka effekter
            som skillnader i bemötande vid vård och behandling kan ha ur ett
            folkhälsoperspektiv. Flera motioner behandlar fri etableringsrätt.
            Denna fråga behandlades här i kammaren för mindre än ett år sedan
            i samband med avskaffandet av husläkarlagen. Jag har inte tänkt
            återupprepa argumenten från den debatten utan bara konstatera
            att sedan de nya reglerna fastställdes har frågan debatterats
            väldigt litet, vilket talar för att det var en bra avvägning som
            gjordes vid det beslutstillfället.
          </note>
          <note>
            Så till den fråga i detta betänkande som uppenbarligen väcker
            störst intresse i medierna, nämligen den som handlar om destruktiva
            rörelser. Många av oss i utskottet har också blivit uppvaktade,
            via både skrivelser och telefon, i denna fråga. Bakgrunden var
            att det vid den utfrågning som socialutskottet hållit framkom,
            som det står i betänkandet, att även svensk hälso- och sjukvård
            och socialtjänst ibland möter människor som drabbats av svåra
            psykiska problem sedan de frigjort sig eller stötts ut från rörelser
            till vilka de hamnat i stark beroendeställning. Vidare framkom
            att våra myndigheter, hälso- och sjukvård och socialtjänst, ofta
            saknar kunskaper om vilket stöd och vilken hjälp, vård och behandling
            som behöver ges.
          </note>
          <note>
            Vid behandlingen av de här frågorna konstaterade utskottet att
            det även rent allmänt saknas tillräckligt underlag för att ta
            ställning till dessa frågor, varför vår bedömning var att regeringen
            på lämpligt sätt bör kartlägga omfattningen av de här problemen
            och hur kunskap och erfarenheter kan spridas till berörda myndigheter
            som har ansvaret för att ta hand om de här människorna. Liksom
            alla andra vill jag uttala att ett sådant här arbete kräver bevarad
            respekt för religionsfrihet och yttrandefrihet.
          </note>
          <note>
            Jag tycker att Chatrine Pålssons argumentation går litet längre
            i tolkning än vad diskussion i utskottet eller skrivningarna ger
            vid handen.
          </note>
          <note>
            Chatrine Pålsson talade om svaga människor -
          </note>
          <note>
            ett uttryck som jag för övrigt inte alls tycker om -
          </note>
          <note>
            och kartläggning av organisationer. På intet sätt har det varit
            aktuellt i hjärnan hos någon som varit med i den här diskussionen
            i utskottet. Vad det handlar om är att kartlägga kunskap och vilken
            hjälp som man kan ge i dessa sammanhang.
          </note>
          <note>
            Herr talman! Liksom tidigare år finns det en lång rad motioner
            som uppmärksammar enskilda sjukdomar och behandlingsresurser för
            patienter med dessa sjukdomar. Flera motioner berör vårdområden
            där kunskapen om sjukdomen ökat under senare år och därmed möjligheterna
            till behandling. Detta gäller exempelvis epilepsikirurgi och vården
            vid anorexi och bulimi. Det är angelägna och viktiga frågor som
            aktualiseras i dessa motioner. Men i första hand bör dessa frågor
            diskuteras i en dialog med sjukvårdshuvudmännen, eftersom det
            är resurser till behandlingsinsatser som efterfrågas.
          </note>
          <note>
            I samband med behandlingen av den aviserade propositionen om
            prioriteringsfrågor inom hälso- och sjukvården och propositionen
            och forskningspolitiken kan det finnas anledning att återkomma
            till vissa övergripande frågor när det gäller prioriteringar inom
            sjukvården. Men när det gäller frågor om direkta resurser till
            behandling av enskild sjukdom är det så organiserat i Sverige
            att det är sjukvårdshuvudmännen som man i första hand skall föra
            en dialog med. Det kan i samband med diskussioner framöver om
            forskningspolitik i Sverige finnas anledning att återkomma till
            frågan om standardisering och normering av psykologiska test så
            att de blir rättvisande i svensk miljö.
          </note>
          <note>
            Herr talman! Så några avslutande ord om genteknik. Vi kan nog
            alla föreställa oss en skräckbild av vart utvecklingen skulle
            kunna ta vägen om inte samhället ställer upp klara regler för
            detta område.
          </note>
          <note>
            Så fort genteknik diskuteras bör vi alltid påminna om humanism
            och alla människors lika värde. Samtidigt tror jag att det flesta
            av oss också vill påminna om att denna teknik kan ge oss kunskap
            som kan användas i människans tjänst.
          </note>
          <note>
            Det arbete som Socialdepartementet nu har gjort och som behandlar
            frågan om skyddet för gentekniska data i patientjournaler och
            det arbete som pågår när det gäller medicinska kontroller i arbetslivet
            måste självfallet diskuteras och noga prövas framöver. Samhället
            måste ställa klara krav på denna verksamhet.
          </note>
          <note>
            Herr talman! Jag yrkar slutligen bifall till utskottets hemställan
            och avslag på de reservationer som framförts.
          </note>
          <note>
            Anf. 84 LEIF CARLSON (m) replik
          </note>
          <note>
            Herr talman! Det är förvisso som Conny Öhman säger. Vi är oense
            i dessa frågor. Det är ingen nyhet.
          </note>
          <note>
            Nu säger Conny Öhman att alla utredningar visar att det inte
            skulle fungera med en försäkringslösning. Så är inte fallet. I
            stället visar de mycket väl att en lösning med allmän obligatorisk
            försäkring skulle fungera bra. Med ett sådant system skulle valfrihet
            och konkurrens fungera utmärkt.
          </note>
          <note>
            Jag frapperas också ibland i sjukvårdsdebatten av hur man på
            s-sidan har ropat: Titta på USA och
          </note>
          <note>
            Hillary Clintons system! - och gett intryck av att det skulle
            vara något svenskt socialdemokratiskt system.
          </note>
          <note>
            Det är ett system som ligger väldigt nära det som vi
          </note>
          <note>
            Moderater föreslår och som man sett på därför att man behöver
            göra någonting åt sitt system.
          </note>
          <note>
            Det är som det tidigare har sagts här i dag: Alla system har
            problem. Det finns inget perfekt sjukvårdssystem. Man har problem
            i Holland och i
          </note>
          <note>
            Tyskland. Därför bör vi arbeta för att hitta system som är effektivare
            än ett system som vi har sett inte fungerar effektivt, inte lämnar
            valfrihet till patienten och inte ställer patienten i centrum.
          </note>
          <note>
            Conny Öhman säger att jag inte har sagt ett dugg om resurser.
            Jag sade mycket tydligt att vi moderater vill samla alla resurser
            som finns runt hälsan. Jag räknade upp alla de resurser som plockas
            in av samhället som skulle gå till en allmän obligatorisk försäkringsavgift.
            Det rör sig om i storleksordningen
          </note>
          <note>
            170 miljarder, eller 18 000-19 000 kr per invånare i landet,
            om vi räknar alla, eller 44 000 kr, om vi räknar hushållen.
          </note>
          <note>
            Det betalar vi i dag. De medlen skulle samlas ihop. Man skall
            nyttja detta så att man får ut synergieffekterna, en vårdkedja
            och att rehabilitering kommer till. Man skall väga sjukskrivning
            mot läkemedelsförbrukning och mot operation på ett rationellt
            sätt så att de utnyttjas på effektivaste sätt, får in alla sådana
            effekter i systemet och på det sättet sparar pengar.
          </note>
          <note>
            Herr talman! Jag vill kort säga något angående etableringsfriheten.
            Det är möjligt att Conny Öhman inte har hör någonting om den.
            Det kanske beror på det som Thomas Julin berörde förut om att
            man inte vågar säga så mycket. Människor ringer om det här.
          </note>
          <note>
            Jag får återkomma till detta i min nästa replik.
          </note>
          <note>
            Anf. 85 CONNY ÖHMAN (s) replik
          </note>
          <note>
            Herr talman! Nu var det inte så att jag sade att det inte skulle
            fungera med en försäkringslösning,
          </note>
          <note>
            Leif Carlson. Går det i andra länder skulle det väl också gå
            i Sverige, om det är vad man eftersträvar.
          </note>
          <note>
            Det är konsekvenserna av en försäkringslösning det handlar om.
            Den bild Leif Carlson gav i sitt huvudanförande var att detta
            i stort sett var ett problemfritt system som dessutom gav en långsiktigt
            trygg finansiering för hälso- och sjukvården.
          </note>
          <note>
            Det var Leif Carlsons egna ord som jag skrev upp. Då ger han
            en något glättad bild, om han samtidigt är medveten om vilka åtgärder
            som man diskuterar i Tyskland och Holland som har valt det systemet.
            I Tyskland diskuterar man att plötsligt över en natt göra en reduktion
            i ersättningen för given vård med 10 %. Då diskuterar man enbart
            utifrån penningen och inte vilka konsekvenser för vårdgivare och
            vårdtagare som ett sådant system skulle få.
          </note>
          <note>
            När det gäller den sista delen i Leif Carlsons huvudanförande
            där han sade att man skulle få färre förtidspensionärer med ett
            försäkringssystem eftersträvar vi socialdemokrater också en samverkan
            mellan försäkring och sjukvården. Det finns utredningar som i
            dag tittar på den frågan. Men att påstå att det finns garantier
            för att en försäkringslösning skulle vara överlägsen och ge färre
            förtidspensionärer kräver argumentation, Leif Carlson. Det är
            inte tro vi behöver, utan det är vetande.
          </note>
          <note>
            Anf. 86 LEIF CARLSON (m) replik
          </note>
          <note>
            Herr talman! Jag vill först kommentera etableringsfriheten. Den
            beskärs i dag. Privata husläkare får inte vårdavtal. Man arbetar
            på annat sätt, tar bort de passivt listade som har stått hos privata
            husläkare och för över dem till offentliga läkare, och på så sätt
            rycker man undan försörjningsbasen. Här föreligger ett problem.
          </note>
          <note>
            Försäkringar fungerar i övrigt. Det gäller tandvårdsförsäkring
            och socialförsäkring. Varför skulle det inte göra det här? Jag
            gav inte en glättad bild -
          </note>
          <note>
            det var i så fall oavsiktligt. Detta är ett svårt problem. Jag
            föreslår inte en lösning som Tysklands eller Hollands, men det
            innehåller sådana element.
          </note>
          <note>
            Vi vill arbeta fram förslag som vi tror tar bort en stor del
            av de svagheter som finns. Det kommer säkert att visa sig svagheter
            även i det nya systemet. Det är jag medveten om, och det får vi
            jobba med.
          </note>
          <note>
            Det system som vi har i dag har stora svagheter, eftersom det
            inte arbetar med patienten i centrum.
          </note>
          <note>
            Patienten är svag, och patienten möter sjukvården som en myndighet.
            Det gör man inte om man förfogar över pengarna själv. Det menar
            vi är det viktiga i detta. Vårt system bygger på patientens ställning.
          </note>
          <note>
            Han skall ha vård när han behöver och inte behöva vänta. Resurserna
            skall vara effektiva.
          </note>
          <note>
            Det samarbete som man i dag försöker genomföra, precis som Conny
            Öhman säger, går inte bra. Det finns inte naturliga incitament
            till samarbetet. I stället håller det på att skära ihop på flera
            av de ställen där man provar samarbete. Det saknas, som jag framhöll
            i mitt anförande, naturliga incitament. Det får man i en försäkringslösning,
            eftersom man då kommer att se vilka delar som behöver användas.
          </note>
          <note>
            Har vi naturliga incitament att sätta in rehabilitering kommer
            antalet förtidspensionärer att bli färre. Saknas dessa är det
            lätt att skjuta kostnaden från ena verksamheten till den andra
            och få över problemet till en annan portmonnä. Där kan vi sitta
            och försöka göra samarbeten. Vi har talat om att bygga broar mellan
            huvudmän och mellan verksamheter i
          </note>
          <note>
            15, 20 år, men det finns ännu inte en bro byggd. Det fungerar
            faktiskt urdåligt när det gäller samarbeten.
          </note>
          <note>
            Anf. 87 CONNY ÖHMAN (s) replik
          </note>
          <note>
            Herr talman! Leif Carlson talar om patientens ställning. Man
            kan konstatera att patientens ställning i dag är helt annan än
            vad den var för 20, 30 år sedan, trots att vi inte har ändrat
            system, Leif Carlson.
          </note>
          <note>
            Patientens ställning går självfallet att stärka oavsett vilket
            system man har. Jag ser fram emot - vilket
          </note>
          <note>
            HSU 2000 jobbar med i dag - att ytterligare stärka patientens
            ställning. Det är inte vad frågan handlar om.
          </note>
          <note>
            Frågan handlar ju om att använda de pengar som vi har råd att
            anslå till hälso- och sjukvården på bästa möjliga sätt. Vi måste
            utnyttja pengarna så effektivt som möjligt. Det är ju på intet
            sätt så, Leif
          </note>
          <note>
            Carlson, att man kan bevisa att kostnadsbilden och effektiviteten
            i andra system skulle vara överlägsna det svenska.
          </note>
          <note>
            Leif Carlson talar aldrig om de plusvärden som vi har i det svenska
            systemet. Vi har en jämn kvalitet på sjukvården oavsett var i
            Sverige vi befinner oss och en jämn spridning av sjukvården över
            alla befolkningsgrupper. Vi har en prioritering så att de människor
            som har störst behov av sjukvård får den först. Det är dessa värden
            hos det system vi har i dag som Leif Carlson helt bortser ifrån
            i sin argumentation.
          </note>
          <note>
            Anf. 88 BARBRO WESTERHOLM (fp) replik
          </note>
          <note>
            Herr talman! Conny Öhman tog upp att det inte är någon debatt
            kring den fria etableringsrätten och att allt därför är gott och
            väl. Jag tror inte att man kan ta en frånvaro av debatt till intäkt
            för att allt är gott och väl. Detta går ut över framför allt kvinnors
            möjligheter att starta eget eller byta arbetsgivare. Jag är övertygad
            om att vi kommer igen i den debatten.
          </note>
          <note>
            Sedan tycker jag att det var glädjande och skönt att höra att
            Socialdemokraterna ser den i dag så debatterade frågan om de destruktiva
            rörelserna som en hälso- och sjukvårdsfråga där det är patienternas
            behov av hjälp som står i centrum. Det är ju därför som vi i socialutskottet
            har fått att behandla den frågan.
          </note>
          <note>
            Anf. 89 THOMAS JULIN (mp) replik
          </note>
          <note>
            Herr talman! Jag tycker att det var bra att Conny
          </note>
          <note>
            Öhman redogjorde för att man inte var på väg mot den moderata
            försäkringsmodellen. Men vart är i så fall Socialdemokraterna
            på väg? De stora nedskärningar som sker i dag visar ju att ni
            är på väg åt något håll, men jag vet inte riktigt vart. Det vore
            bra med ett svar på den frågan.
          </note>
          <note>
            Anf. 90 CONNY ÖHMAN (s) replik
          </note>
          <note>
            Herr talman! Vi är förhoppningsvis på väg mot att sanera svensk
            ekonomi, Thomas Julin. Vi är på väg mot att ytterligare ta till
            vara de effektiviseringsvinster som faktiskt finns i sjukvården.
            Det är inget nytt i dag att man börjar använda all modern teknik
            och alla möjligheter som finns. Detta har ju pågått ett antal
            år i svensk sjukvård.
          </note>
          <note>
            Jag tror egentligen att det började någon gång i början på 80-talet,
            då vi började se att det inte bara gällde att öka på pengarna
            till svensk sjukvård utan också att använda de pengar man har
            på bästa möjliga effektiva sätt. Jag tror inte att vi är vid vägs
            ände när det gäller detta.
          </note>
          <note>
            Men till bilden hör självfallet också - och det är min egen bestämda
            uppfattning - att vi har nått smärtgränsen på en del områden.
            Det är därför som
          </note>
          <note>
            HSU 2000 har fått det tunga uppdraget att göra en kartläggning
            av sjukvårdens framtida resursbehov för att vi skall ha en bra
            plattform att utgå ifrån när vi långsiktigt skall diskutera hur
            sjukvårdens ekonomiska ramar skall se ut. Vi väntar alla på det
            arbetet. När vi har det som underlag skall vi ta en grundlig debatt
            om var smärtgränsen går för den svenska hälso- och sjukvårdens
            ekonomi.
          </note>
          <note>
            Anf. 91 THOMAS JULIN (mp) replik
          </note>
          <note>
            Herr talman! Om det sker av besparingsskäl,
          </note>
          <note>
            Conny Öhman, anser jag att Socialdemokraterna måste göra en redovisning
            som visar att ni verkligen sparar. All den personal som friställs
            kostar ju ändå.
          </note>
          <note>
            Det skall ju även vägas mot den nytta de gör. Jag tycker att
            det är viktigt att få den redovisningen.
          </note>
          <note>
            Anf. 92 CONNY ÖHMAN (s) replik
          </note>
          <note>
            Herr talman! Nu är vi enligt min uppfattning delvis inne på ett
            annat politikområde. Men det måste väl ändå vara så, Thomas Julin,
            att en producerande människa i full drift alltid kostar mer än
            en människa som inte är producerande.
          </note>
          <note>
            Sedan tycker jag också att det ligger mycket i det resonemang
            som Thomas Julin för. När vi väl har fastställt vilka ekonomiska
            ramar hälso- och sjukvården behöver är jag beredd att vara med
            och föra en debatt för att försvara att sjukvården skall ha en
            anständig andel av samhällets totala resurser. Som jag sade i
            mitt anförande, är hälso- och sjukvård något av det mest basala
            som skapar trygghet för människor i det här samhället.
          </note>
          <note>
            Anf. 93 CHATRINE PÅLSSON (kds) replik
          </note>
          <note>
            Herr talman! Jag vill kommentera det Conny
          </note>
          <note>
            Öhman sade om att ingen av oss i utskottet har tänkt på de frågor
            jag radade upp. Jag undrade om man kunde tänka sig att de gällde
            dessa rörelser. Det är just detta som är ett argument för att
            vi måste se igenom det en gång till ur konstitutionell synpunkt.
          </note>
          <note>
            Jag måste ärligt och uppriktigt säga att jag har försökt att
            tänka igenom och arbeta med den här frågan. Den är inte lätt.
            Den är komplex och känslig.
          </note>
          <note>
            Vår ambition har verkligen varit att göra detta så riktigt som
            möjligt.
          </note>
          <note>
            Det som jag tycker är så utomordentligt svårt -
          </note>
          <note>
            och som jag nämnde i min förra replik - är hur det skall kunna
            förebyggas. Då kan man börja fundera litet grand över hur det
            skall kunna göras med en bevarad religions- och yttrandefrihet.
            När man ser det problemet måste det väl vara bättre att ta sig
            en riktig funderare till över hur detta skall vara möjligt.
          </note>
          <note>
            Sedan kommer ju ärendet tillbaks till kammaren igen.
          </note>
          <note>
            Anf. 94 CONNY ÖHMAN (s) replik
          </note>
          <note>
            Herr talman! Vårt ansvar i socialutskottet är ju vården för människorna,
            Chatrine Pålsson. Experterna talar om för oss att i dag kommer
            människor till vården med den här problembilden, och vi känner
            att vi inte har underlag för att ta ställning och rekommendera
            vad man bör göra i den här situationen. Om vi då säger till regeringen
            att den bör ta fram ett underlag i den här frågan måste det väl
            vara ett uppdrag som är fullt möjligt att utföra utan att gå över
            de gränser som Chatrine Pålsson talar om, nämligen religionsfrihet
            och yttrandefrihet. Det står vi ju alla bakom.
          </note>
          <note>
            Anf. 95 CHATRINE PÅLSSON (kds) replik
          </note>
          <note>
            Herr talman! Ytligt sett kan det betraktas som riktigt, Conny
            Öhman. Men man måste ju ha ett ordentligt underlag när riksdagens
            kammare och majoriteten av parlamentarikerna fattar vissa beslut.
          </note>
          <note>
            Det är detta underlag som först bör vara genomgånget på alla
            sätt, speciellt med tanke på att utskottet inte tidigare har resonerat
            på det här sättet. Detta är någonting som är nytt och annorlunda.
            Då finns det ännu större anledning att ha ordentligt på fötterna
            innan kammaren fattar beslut.
          </note>
          <note type="speaker">
            Anf. 96 HENRIK S JÄRREL (m)
          </note>
          <note>
            Herr talman! Bland de många behjärtansvärda motioner som väcktes
            under den föregående allmänna motionstiden 1995 fanns det även
            en motion av
          </note>
          <note>
            Elisabeth Fleetwood som behandlar bullerskador. Det är ett osynligt
            och bortglömt handikapp. Bullerskador åstadkommer mycket lidande
            för de människor som drabbas. Det finns en tendens till att allt
            fler drabbas av detta.
          </note>
          <note>
            Det gäller att minska exponeringen för skadliga ljud. Inom industrin
            har man under de senaste decennierna i samverkan med arbetarskyddsorganen
            vidtagit en del kloka åtgärder för att minska exponeringen och
            öka informationen om skadliga ljud.
          </note>
          <note>
            Frågan om hur skyddsutrustningen skall användas är dock mycket
            beroende av hur väl informerade och kunniga de enskilda individerna
            är.
          </note>
          <note>
            Under senare tid har nya och kraftiga ljudkällor kommit till.
            Antalet bullrande maskiner och musikanläggningar har ökat enormt,
            även i den offentliga miljön. Många ungdomar utsätts för kraftiga
            ljud och för musik från freestyle, disco och rockgalor. Inte minst
            musikerna är särskilt utsatta enligt forskningsrön.
          </note>
          <note>
            Framför allt verkar förståelsen hos ungdomar för de skadeverkningsrisker
            de utsätter sig för vara mindre god. Risken för att unga får sin
            hörsel obotligt skadad genom bullret är överhängande. Ökade kunskaper
            måste till. Särskilda insatser bör därför göras för att reducera
            riskerna för handikappande hörselskador.
          </note>
          <note>
            En individuell variation i örats tolerans för kraftiga ljud,
            liksom tidsfaktorn, har betydelse. Forskarna menar att det även
            finns en utnötningsfaktor som är värd att beakta.
          </note>
          <note>
            Herr talman! I vårt rättsystem finns klara regler för maximalt
            godtagbara ljud i lägenheter, arbetsplatser och områden i närheten
            därtill, t.ex. flygplatser. Vardags- och fritidsbullret har som
            sagt ökat.
          </note>
          <note>
            Det finns en risk för att människor inte alltid är på det klara
            med vad de utsätter sig för. En så enkel sak som en gräsklippare
            kan åstadkomma en bullerskada hos en människa om motorljudet är
            väldigt högt och människan särskilt känslig.
          </note>
          <note>
            Bullerskador leder ofta till kraftig nedsättning av hörseln,
            inte minst när det gäller de s.k. diskantljuden. Att kompensera
            bullerskador genom hörapparater är inte särskilt bra. Dessa förstärker
            nämligen ofta alla kringliggande ljud. Den som använder hörselapparaten
            får svårt att uppfatta t.ex. samtal som pågår mellan flera människor
            i samma rum.
          </note>
          <note>
            En bullerskada upplevs ofta som besvärande. Den ger trötthet
            och avtagande koncentrationsförmåga.
          </note>
          <note>
            Om omgivningen inte känner till att man är drabbad av en bullerskada
            kan missförstånd lätt uppstå.
          </note>
          <note>
            Utöver den egentliga hörselnedsättningen drabbas många av s.k.
            tinnitus. Det är kraftiga ljudsignaler, brus, tjut eller buller
            som alstras inne i innerörat eller i själva hörselnerven. Dessa
            ljud bär den drabbade mer eller mindre ständigt med sig. Man har
            uppmätt att dessa brus-, tjut- och bullerljud i örat kan motsvara
            så mycket som 85-100 decibel. Ljudet kan vara konstant, men också
            ha varierande tonomfång.
          </note>
          <note>
            Ofta lider en människa som drabbats av tinnitus mer av detta
            ständiga brusljud än av själva hörselnedsättningen. Få människor
            tycks känna till sambandet mellan bullerskada och tinnitus, som
            alltså kan drabba den som i grunden fått en bullerskada.
          </note>
          <note>
            Tinnitus går inte att bota, och förvärras ofta med åren. Man
            räknar med att 10 % av människor över
          </note>
          <note>
            40 års ålder lider av tinnitus. Tyvärr verkar åkomman öka också
            i lägre åldrar, inte minst till följd av att ungdomar bullerexponeras.
          </note>
          <note>
            Det gäller att förbättra informationen om riskerna för bullerskador.
            Skolan och hemmen tillika med massmedierna är här viktiga exponenter
            för att föra ut denna information. Det forskas mycket på detta
            område, både i Sverige och utomlands. Forskning bedrivs på t.ex.
            Sahlgrenska och Karolinska sjukhusen samt Huddinge sjukhus. Namn
            som professor Alf
          </note>
          <note>
            Axelsson, Ulf Rosenhall och docent Bo Ahlner har lämnat viktiga
            bidrag till forskningen om bullerskador och tinnitus. Deras arbete
            är värt all fortsatt uppmuntran och stöd.
          </note>
          <note>
            Vad motionären, Elisabeth Fleetwood, efterlyser är inte nya ekonomiska
            resurser så mycket som ett ökat medvetande och ett rationellt
            agerande. Tinnitus är ett bortglömt handikapp. Regeringen borde,
            tillsammans med de myndigheter som underställs densamma, initiera
            adekvata åtgärder för att öka medvetenheten om bullerskadornas
            existens och de riskexponeringar för att t.ex. ådra sig tinnitus
            som föreligger.
          </note>
          <note>
            Utskottet har i sitt yttrande över motionen So457
          </note>
          <note>
            varit litet kallsinnigt, om jag får uttrycka det så. Man hänvisar
            till pågående utredningar inom HSU 2000
          </note>
          <note>
            och till direktiven för den parlamentariska kommitté som skall
            utarbeta förslag till nationella mål för hälsoutvecklingen. Det
            lär också finnas en särskild statsrådsgrupp som nyligen tillsatts
            med uppdrag att främja arbetet med folkhälsofrågor. Tinnitus är
            ett allvarligt bekymmer som är i tilltagande. Det borde inte vara
            så svårt för utskottet att acceptera tanken på att förstärka informationsinsatserna
            i dessa delar.
          </note>
          <note>
            Herr talman! Jag vill därför ge stöd åt och yrka bifall till
            reservation nr 1 av den moderata delen av utskottsgruppen. De
            konstaterar mycket riktigt att folkhälsoarbetet är viktigt. Information
            om t.ex.
          </note>
          <note>
            rökningens, alkoholens och kostens betydelse för hälsan, vikten
            av att motionera på rätt sätt osv. ger stora mänskliga vinster.
            Utskottet anser vidare att informationen om riskerna för bullerskador
            bör förbättras. I huvudsak behövs ett ökat medvetande och ett
            rationellt agerande.
          </note>
          <note>
            Herr talman! Med dessa synpunkter yrkar jag bifall till reservation
            nr 1 till stöd för mer och bättre information om bullerskador,
            tinnitus och de risker som är förbundna med bullerskador.
          </note>
          <note type="speaker">
            Anf. 97 RAGNHILD POHANKA (mp)
          </note>
          <note>
            Herr talman! Det som har hänt i dag har förstärkt min uppfattning
            att jag gjorde rätt som röstade med utskottet när det gäller destruktiva
            rörelser.
          </note>
          <note>
            I dag har jag fått ett brev. På baksidan av det står att man
            vill döda alla homosexuella. Detta berördes också i morse i samband
            med behandlingen av KU:s ärenden. Brevet stärker övertygelsen
            om att vi behöver få ett skydd av de homosexuella i grundlagen,
            och idén om att vi måste göra någonting åt dessa rörelser. De
            hotar med mord, förföljelse och terror.
          </note>
          <note>
            Diskussionen har fokuserats enbart på de religiösa rörelserna,
            men jag vill betona att det också finns andra destruktiva rörelser.
          </note>
          <note>
            Miljöpartiet biföll denna kartläggning av destruktiva rörelser
            med viss tvekan. Skrivningen i betänkandet lyder:
          </note>
          <note>
            "Vid kartläggningen måste yttrande- och religionsfrihetsfrågor
            beaktas."
          </note>
          <note>
            Denna viktiga aspekt om hjälp och stöd för utsatta personer framgår
            tydligt. Det är alltså ingen tvekan om att man kan stödja detta
            förslag.
          </note>
          <note>
            Motionen av Barbro Westerholm tar i första hand sikte på den
            som lämnat sådana här rörelser, och på grund av detta förföljs
            på olika sätt. Miljöpartiet anser att en viktig orsak, kanske
            den viktigaste, till att dessa problem bör tas på stort allvar
            är att vi stöder religions- och yttrandefrihet.
          </note>
          <note>
            De människor, mest ungdomar, som beslutat att lämna en sådan
            här rörelse omfattas ju inte av religions- eller yttrandefriheten.
            Det har alltså ingen sådan frihet. De förföljs och tystas. Det
            är viktigt att de själva kan lämna rörelsen och tillåts ha vilken
            religiös övertygelse som helst, eller ingen alls, utan att förföljas.
            Det är för deras skull detta görs. Att kunna lämna en rörelse
            och fortsätta att ha en annan tro -
          </note>
          <note>
            det är religionsfrihet. Detta har inte beaktats så mycket, men
            jag tycker att det är viktigt. Dessa människor får inte isoleras
            eller förföljas på grund av sin nya eller nygamla livsinställning.
          </note>
          <note>
            Detta gäller också extrema rasistiska organisationer som förföljer
            före detta medlemmar. Miljöpartiet stöder ett förbud av dessa
            organisationer. Vi skall i dag även behandla ett betänkande om
            detta. Det är ganska fantastiskt hur denna dag hålls ihop av dessa
            saker. Miljöpartiet stöder även detta.
          </note>
          <note>
            Någonting måste göras. Det händer nämligen så mycket under jorden.
            Man säger ju att någonting går under jorden när det förbjuds,
            men dessa organisationer är redan under jorden. Den lilla del
            som sticker upp är obetydlig. Men inte heller i mitt parti råder
            någon total enighet i denna fråga.
          </note>
          <note>
            Sedan vill jag nämna ännu en fråga med stark sprängkraft - en
            fråga med stark livskraft i stället för motsatsen. Jag vill nämligen
            tala för en centermotion som är skriven av Birgitta Hambraeus
            och som handlar om alternativ medicin. Det framhålls där att ca
            700 terapeuter med stor erfarenhet har bedömt vilka terapiformer
            som kan anses vara acceptabla och som bör räknas till sjukvården.
            Vissa terapier anses inte seriösa. Andra syftar inte till att
            vårda sjuka utan kan hänföras till egenträning, personlighetsutveckling
            eller religion, även förebyggande vård. Om de klassas som sjukvård
            avskaffas momsen, och i och med detta blir de inte längre alternativa.
            Så fort en behandlingsmetod antas inom sjukvården är den inte
            längre alternativ. Man kan därför avskriva dem - de är inplanterade
            i eller använda av skolmedicinen.
          </note>
          <note>
            Om detta nu sker bör vi titta på flera alternativ.
          </note>
          <note>
            Det är behandlingsmetoder som Sveriges folk så väl behöver för
            att behålla sin hälsa eller bota sjukdom och ohälsa. Men man kan
            naturligtvis inte jämställa en treveckors kurs i alternativ behandling
            med fleråriga studier. Därför kan man inte säga: Vi godkänner
            alla alternativa vårdformer.
          </note>
          <note>
            Då invänder människor att de som använder dessa behandlingsmetoder
            kan ha naturliga förutsättningar. Ja, det är mycket möjligt, men
            utbildning skadar dem inte. När de är ordentligt utbildade kan
            man tänka sig att dra in flera. Det är många alternativa vårdformer
            som i dag är accepterade, som arbetar jämsides med skolmedicinen.
          </note>
          <note>
            Jag tycker att det här är oerhört viktigt. Det är också en sak
            - man pratar ju jämt om pengar - som man kan spara mycket pengar
            med samtidigt som man kan öka svenska folkets välbefinnande. Det
            finns egenvård, självvård och liknande typer av rörelser, och
            dem kan även riksdagen uppmuntra.
          </note>
          <note>
            Anf. 98 CHATRINE PÅLSSON (kds) replik
          </note>
          <note>
            Herr talman! Ragnhild Pohanka tar då alldeles hårresande exempel,
            som verkligen inte hör hemma här. Det finns klara regler i vår
            svenska lagstiftning om att man inte får mordhota enskilda människor
            eller speciella grupper. Det har inte med den här saken att göra
            - jag vill gärna säga det.
          </note>
          <note>
            Barbro Westerholms motion har överskriften
          </note>
          <note>
            Andlig kränkning, och det kan bara riktas åt ett visst håll.
            Allt det andra, att man skulle mordhota en speciell grupp som
            homosexuella, vill jag verkligen på det bestämdaste fördöma. Det
            hoppas jag att vi alla gör med kraft.
          </note>
          <note>
            Anf. 99 RAGNHILD POHANKA (mp) replik
          </note>
          <note>
            Herr talman! Jag förstår att Chatrine Pålsson med sitt sociala
            patos naturligtvis stöder det här. Det har jag inte betvivlat.
            Men jag menar att det här är exempel på destruktiva rörelser;
            de är svåra att komma åt, och de är inte kartlagda. Vi i Miljöpartiet
            är inte alls för att man skall kartlägga människor, avlyssna och
            registrera dem. Men det är en annan sak när det går så långt som
            det gör här.
          </note>
          <note>
            Jag har haft kontakt med en del ungdomar som har utsatts för
            den här andliga kränkningen. De är skadade för livet. Huvudtanken
            i motionen är ju att man skall stödja rehabilitering och hjälpa
            dem som har kommit ut därifrån. Men jag anser att man också kan
            förebygga det här. De här människorna är så skadade att de har
            svårt att anpassa sig i samhället igen.
          </note>
          <note type="speaker">
            Anf. 100 BO NILSSON (s)
          </note>
          <note>
            Herr talman! Socialutskottets yttrande över min motion om bättre
            epilepsivård är varken varmt eller kallt, tycker jag. "Utskottet
            har förståelse för att motionärerna har velat fästa riksdagens
            uppmärksamhet på - - -", skriver utskottet. Det är inte det som
            frågan gäller.
          </note>
          <note>
            Den gäller att samhället har skyldighet att ta krafttag för att
            ge också personer med epilepsi en adekvat vård - korta väntetider,
            bättre diagnostik, barnens berättigade krav på ett vårdprogram
            som ökar möjligheten för dem att växa upp till ett normalt liv.
            Jag har under de senaste åren krävt förbättrad vårdkvalitet av
            olika slag, rikscentra, epilepsiteam för barn och vuxna, team
            på regional- och länsnivå och fler operationer. Kön är upp till
            5 000 personer, och man räknar med att det görs mindre än hundra
            operationer i Sverige per år. Var och en kan då räkna ut hur många
            år det skulle ta att operera bort kön.
          </note>
          <note>
            Jag har pekat på att en aktiv rehabilitering skulle spara stora
            summor för samhället. Tidigare sade utskottet i sina svar att
            man ville avvakta resultatet av de utredningar som Gertrud Sigurdsen,
            vår tidigare socialminister, hade tagit initiativ till. Sedan,
            när de var färdiga, sade utskottet att man väntade på
          </note>
          <note>
            Socialstyrelsens behandling av utredningarna. Det är nu nästa
            två år sedan. Då löd argumentationen: "Jag delar Bo Nilssons uppfattning
            att handläggningen av detta ärende - - - tog lång tid. - - - nu
            väntar man på vad remissinstanserna kommer att säga. - - - Mot
            den bakgrunden, när man har fått det fylliga remissyttrandet från
            Svenska epilepsiförbundet och yttranden från Läkaresällskapet,
            jag tror också från
          </note>
          <note>
            Medicinska forskningsrådet, Landstingsförbundet och Läkemedelsverket,
            bedömer socialutskottet att man just nu bör avvakta vad Socialstyrelsen
            kommer att säga, innan vi från socialutskottet i riksdagen föreslår
            att man skall gripa in i detta ärende. Just nu tycker jag att
            det inte är tid för detta. Det är för tidigt att göra. Men det
            är mycket viktigt att frågan bevakas och följs."
          </note>
          <note>
            Nu har det gått två år sedan dess, och mig och
          </note>
          <note>
            Epilepsiförbundet veterligt har inget positivt hänt.
          </note>
          <note>
            Remissvaret från läkarna och Epilepsiförbundet var positivt,
            så där finns inga hinder att göra något kraftfullt. Vad är det
            egentligen vi väntar på?
          </note>
          <note>
            Och så nu detta svar 1996: Vi blandar oss inte i enskilda sjukdomar.
            Tror ni i utskottet att det var därför som Gertrud Sigurdsen tillsatte
            de tre utredningarna om en bättre epilepsivård? Tror ni att det
            är därför som olika läkare har lagt ned ett stort arbete för att
            få fram utredningarna, med mycket bra och relevanta förslag? Tror
            ni att det är det som vi i Epilepsiförbundet har väntat oss när
            vi tålmodigt har väntat år efter år?
          </note>
          <note>
            Herr talman! Nu skriver utskottet att detta är en fråga för sjukvårdshuvudmännen
            och att Socialstyrelsen vid behov skall tillhandahålla underlag.
            Allt underlag måste nu finnas - utredningar och positiva remissvar.
            Då återvänder jag till vad som sades vid den förra debatten -
            det är för tidigt att göra något men det är viktigt att bevaka
            frågorna. Vad tror ni att de som väntar på operation tycker om
            dessa långbänkar? Vad tror ni att mamman med tre handikappade
            barn anser?
          </note>
          <note>
            I min motion i år kräver jag bättre vård, team på region- och
            länsnivå, fler specialistneurologer, fler operationer och kanske
            rikscentra för barn och vuxna. Jag kan konstatera att flera av
            kraven gäller regionövergripande frågor. Flera landsting måste
            samarbeta. Det gäller t.ex. utbildning av läkare. Det kan därför
            inte vara en fråga för enskilda landsting - det måste till övergripande
            beslut, beslut fattade av någon central organisation, t.ex. Socialstyrelsen.
            Om
          </note>
          <note>
            Socialstyrelsen inte vill eller kan får riksdagen genom socialutskottet
            faktiskt gripa in. Det får inte vara så att viktiga vårdfrågor
            faller mellan olika stolar, så att ingenting händer. I den förra
            debatten sade Jerzy Einhorn: Jag tror att det är viktigt att vi
            återkommer till frågan vid lämpliga tidpunkter.
          </note>
          <note>
            Herr talman! Nu har vi igen missat möjligheten att ge personer
            med epilepsi förhoppningar om en bättre vård. Nu har vi missat
            att från centralt politiskt håll ange en viljeinriktning. Jag
            tycker att det är genant.
          </note>
          <note>
            I ett betänkande om medicinska äktenskapshinder som avlämnades
            1960 skrev utredningen:
          </note>
          <note>
            "De svårigheter i socialt hänseende, som epileptikern ibland
            ställs inför är, generellt sett, inte direkt betingade av hans
            sjukdomstillstånd. När sådana svårigheter uppträder, sammanhänger
            de ofta med den socialt ofördelaktiga särställning vari epileptikern
            blivit placerad genom bestämmelser som den förevarande om äktenskapshinder.
            Erfarenheten ger sålunda belägg för att denna särbehandling hos
            allmänheten grundlagt och vidmakthållit rent vidskepliga, ofta
            skräckblandade föreställningar om epilepsi.
          </note>
          <note>
            De ogynnsamma psykologiska återverkningarna av omgivningens inställning
            måste givetvis vara ägnade att ytterligare försvåra epileptikerns
            situation och medföra en känsla av socialt mindervärde och isolering
            i samhället."
          </note>
          <note>
            Det är bl.a. detta som gör att jag anser att vi, dvs.
          </note>
          <note>
            samhället, har ett alldeles speciellt ansvar när det gäller att
            lösa epilepsins gåta och att vi skall tillhandahålla en adekvat
            vård för personer med epilepsi.
          </note>
          <note>
            Herr talman! Eftersom utskottets text inte ger några som helst
            löften skall jag i alla fall avge ett härifrån talarstolen: Jag
            ger mig inte. Jag kommer tillbaka med bevakning och krav så fort
            tillfälle ges att förbättra vården för personer med epilepsi.
          </note>
          <note>
            Om det skulle bli votering kommer jag att rösta för reservation
            nr 12 i detta betänkande.
          </note>
          <note>
            Anf. 101 CONNY ÖHMAN (s) replik
          </note>
          <note>
            Herr talman! Bo Nilsson har vältaligt talat för de patienter
            som har epilepsi. Jag tycker självfallet också att det är angeläget
            att de får sina vårdbehov tillgodosedda, vilket utskottet också
            för fram. Men vi skall ju så småningom diskutera hela frågan om
            prioriteringar inom sjukvården, Bo Nilsson, i samband med att
            proposition kommer utifrån Prioriteringsutredningen. I Prioriteringsutredningen
            talas om hög prioritet för patienter med kroniska sjukdomar, och
            epilepsi är ju en sådan sjukdom. I det sammanhanget tycker jag
            att det finns all anledning att diskutera olika sjukvårdsgrupper
            och prioriteringar mellan dem. Men att enskilt diskutera en sjukdom,
            vilket den här motionen går ut på, och säga att riksdagen skall
            ta ställning i den frågan går inte med det sjukvårdssystem vi
            har, där det faktiskt är sjukvårdshuvudmännen som disponerar resurserna.
          </note>
          <note>
            Bo Nilsson säger att frågan måste tas upp på riksdagsnivå enligt
            hans sätt att se, eftersom en del frågor är landstingsövergripande
            och berör hela regioner. Jag har inte den uppfattningen. När jag
            var landstingspolitiker i mitt landsting behandlade vi frågan
            om resurserna för epilepsikirurgi i den samverkansnämnd som finns
            för samverkan mellan de landsting som ingår i den sjukvårdsregionen.
            Så nog finns det organ även inom svensk sjukvård som skall hantera
            de frågor där det finns behov av att samverka utöver det egna
            landstinget.
          </note>
          <note>
            Anf. 102 BO NILSSON (s) replik
          </note>
          <note>
            Herr talman! Jag är medveten om att det finns regioner och områden
            där stora insatser har gjorts när det gäller vården av personer
            med epilepsi, men det finns också exempel på motsatsen. I Norrbotten
            finns det inte en enda neurolog som kan ta hand om personer med
            epilepsi. Detta är inte någonting som man vill framhålla som ett
            gott exempel.
          </note>
          <note>
            Det är inte så att vi kräver detta centralt i stället för att
            gå ut i landstingen. Vi kräver naturligtvis detta på alla nivåer.
            Men man har tillsatt utredningar, och utredningarna har kommit
            fram till behov.
          </note>
          <note>
            Man har remissbehandlat detta och sagt att det utredningarna
            föreslår är viktigt. Ändå måste patienterna vänta år efter år.
            Det är klart att de blir besvikna och otåliga och vill trycka
            på och försöka att verkligen påverka situationen. Det tycker jag
            är naturligt.
          </note>
          <note>
            Conny Öhman har, tycker jag i alla fall, lämnat något som liknar
            ett löfte, nämligen att när utredningarna nu kommer är epilepsin
            en av de sjukdomar som skall tas på allvar i beredningen. Därför
            får jag just nu nöja mig med detta, men jag lovar Conny
          </note>
          <note>
            Öhman och andra i denna kammare att jag inte kommer att ge mig.
            Jag kommer att väcka denna fråga också nästa omgång när de här
            frågorna behandlas.
          </note>
          <note type="speaker">
            Anf. 103 ELISA ABASCAL REYES (mp)
          </note>
          <note>
            Herr talman! Socialutskottet har i dag avstyrkt en motion från
            Miljöpartiet avseende genteknik. I
          </note>
          <note>
            kammaren tidigare i dag debatterades konstitutionsutskottets
            betänkande om fri- och rättigheter där även gentekniken behandlades.
            I betänkandet avstyrktes förslag från Miljöpartiet om att grundlagstifta
            om förbud mot patent på liv och förbud mot genterapi på könsceller.
          </note>
          <note>
            Minst lika viktiga är dock de aspekter som den miljöpartistiska
            motionen tar upp i ämnet och som behandlas i socialutskottet.
          </note>
          <note>
            Gentekniken ställer otvivelaktigt olika intressen mot varandra
            och kan såväl tjäna som motarbeta människor och djur. Det är i
            alla fall utan tvekan så att klara riktlinjer med utgång från
            en så humanistisk inställning som möjligt skapas. I dag ligger
            gentekniken främst i händerna på vetenskapsmän inom framför allt
            naturvetenskapen och på vissa initierade politiker. Men vi vet
            att ett samhälles grundvärderingar och spelregler inte kan skapas
            av en forskarelit som kan förvandlas till ett teknokratiskt maskineri.
            I perspektivet av de civiliserade samhällenas begynnelse kan de
            fruktansvärda exemplen på brist på omdöme och omänsklighet hos
            vissa forskare under mitten av 1900-talet knappast räknas som
            historiska och därmed avlagda inriktningar utan som högst relevanta
            i dagens diskussioner om människosyn och forskning.
          </note>
          <note>
            Varje grupp och varje individ eftersträvar i sitt liv i någon
            mån perfektionism för vissa syften. En ekonomisk organisation
            strävar sålunda efter att maximera sina vinster på kort eller
            medellång sikt. Vissa mänskliga reaktioner på mänskligt lidande
            och den medicinska forskning som följer därav är ett naturligt
            inslag i vårt samhälle. Men i vilken mån skall enskilda intressen
            ha tillgång till information som kan leda till förtryck och diskriminering
            av individer med s.k. icke önskvärda egenskaper?
          </note>
          <note>
            Man skall inte tro att världen kan indelas i goda och onda sidor
            helt tveklöst. Det är inte bara obskyra och marginaliserade organisationer
            såsom de nazistiska och fascistiska som hyser en frånstötande
            människosyn. Inom flera områden i samhället kan man finna klart
            integritets- och pluralistfientliga attityder inom de mest rumsrena
            sällskap. Det är alltså väsentligt att gentekniken, som skulle
            kunna kränka en människas integritet betydligt, diskuteras och
            att människor klart informeras om vilka värderingar som ligger
            till grund för vilket handlande.
          </note>
          <note>
            Forskningens konsekvenser måste dramatiseras och drivas till
            sin spets för att människor verkligen skall förstå vad det är
            frågan om, dvs. vilka konflikter som föreligger. Därför väljer
            jag också dramatiska exempel. Är det t.ex. önskvärt att manipulera
            människans arvsanlag så att enligt samhällsidealen önskvärda egenskaper
            framträder? Skall man genmanipulera fram långa basketbollspelare
            och simmare med starka ryggmuskler? Detta kan tyckas vara absurda
            exempel, men jag väljer dem just därför att de lättillgängligt
            illustrerar de verkliga konflikterna bakom människans genetiska
            integritet. Hur pass mycket elitism eller perfektionism skall
            ett samhälle eftersträva om det alls skall göra det? Vilka risker
            finns med den nuvarande forskningen? Vad betyder forskningens
            mål för de människor som i dag lever i vårt samhälle och enligt
            perfektionistprincipen skulle räknas som defekta? Självklart kommer
            detta att ge ett politiskt utslag även i dagsläget.
          </note>
          <note>
            Att påtala riskerna med gentekniken har ingenting med teknikfientlighet
            eller bakåtsträvan att göra.
          </note>
          <note>
            Men vi vet redan nu, även om vi faktiskt vet förfärande litet
            om själva tekniken, att genteknik lätt kan fylla cyniska, teknokratiska
            och fascistiska syften.
          </note>
          <note>
            Mindre dramatiskt och mer konkret blir det när vi direkt kan
            översätta detta nya område till dagens situation med hög arbetslöshet.
            Om det skall bli möjligt för en arbetsgivare att göra narkotikatest
            på sina anställda, vad är det då som säger att denne inte skall
            få söka efter "dåliga anlag" hos en anställd?
          </note>
          <note>
            Här behöver vi klara riktlinjer och en mycket tydlig diskussion
            om de specifika integritetsfrågor som rör en människas arvsanlag.
          </note>
          <note>
            Det traditionella klassamhället bygger enligt ett klassiskt synsätt
            på ojämlikheter på grund av ojämlikt fördelade materiella resurser.
            Men i dagens samhälle och i ett framtida samhälle skulle vi kunna
            prata om ett annat klassamhälle, där de ojämnt fördelade resurserna
            ligger i människans arvsanlag och genetiska egenskaper.
          </note>
          <note>
            En människas genetiska anlag måste få vara en del av hennes okränkbara
            integritet. Respekten för denna måste vara tveklös. De flesta
            av oss önskar trots allt att samhället skall präglas av tolerans
            och mångfald. Vi äter inte upp våra svagare individer eller lämnar
            dem att dö. Tvärtom utvecklar vi stöd och vill att insatser skall
            sättas in så att alla får ett fullvärdigt liv, även om alla inte
            har de egenskaper som blir nödvändiga i dagens samhälle.
          </note>
          <note>
            Den diskussion jag för i dag kan tyckas något tillspetsad, men
            faktum är att diskussionen behöver föras ut i samhället. Det är
            därför av yttersta vikt att debatten på initiativ från politikerna
            startas.
          </note>
          <note>
            Vi har från Miljöpartiet motionerat om att de sociala risker
            med gensökning och genteknik som föreligger måste uppmärksammas
            och att man måste lagstifta för att skydda en människas integritet.
            Socialutskottet har i sitt ställningstagande avstyrkt motionen
            med motiveringen att det inte vill föregripa det arbete som pågår
            inom regeringen. Miljöpartiet har dock en väldigt klar ideologisk
            ståndpunkt i dessa frågor, så det blir alldeles naturligt för
            mig att yrka bifall till reservation nr 14.
          </note>
          <note type="speaker">
            Anf. 104 BARBRO JOHANSSON (mp)
          </note>
          <note>
            Herr talman! Jag har begärt ordet för att prata om min och Miljöpartiets
            motion om vikten av att medicindosering för kvinnor grundas på
            normer som gäller för kvinnokroppen.
          </note>
          <note>
            Herr talman! I vårt förändrade samhälle intar kvinnorna allt
            högre tjänster på arbetsmarknaden.
          </note>
          <note>
            De har chans att vara chefer och mycket annat.
          </note>
          <note>
            Kvinnor konkurrerar då med männen på männens villkor. Men huvudansvaret
            för hem och barn ligger fortfarande på kvinnan.
          </note>
          <note>
            Kvinnor har på grund härav blivit utsatta för ökade stressfaktorer
            och således en ökande mängd stressjukdomar.
          </note>
          <note>
            Hjärtinfarkter hos kvinnor ökar, men det visar sig att kvinnor
            har svårare att klara infarkter än vad män har. Det beror ofta
            på hur en kvinna blir omhändertagen när hon kommer in på sjukhus,
            men det är också svårt att få rätt medicindosering, bl.a. för
            hjärtbesvär.
          </note>
          <note>
            Mallar för medicindosering som är baserade på kvinnokroppen saknas.
            Doseringen av medicin vid olika sjukdomstillstånd utgår från den
            manliga kroppen, och undersökningar har gjorts på hur väl en man
            tål olika mediciner. Hur stor dos som skall ges till kvinnan utgår
            från mannens kropp.
          </note>
          <note>
            Trots att vi nu befinner oss i slutet av 1900-talet har ingen
            förändring skett. Under 1980-talet ökade ohälsotalet för kvinnor
            medan det minskade för män.
          </note>
          <note>
            Arbetet med kvinnors hälsa och en helhetssyn på kvinnors situation
            är nödvändiga. Kvinnor har stort ansvar men liten makt över sina
            liv vad gäller hälsa.
          </note>
          <note>
            Herr talman! Den vetenskapliga forskningen, speciellt den medicinska,
            är helt inriktad på män.
          </note>
          <note>
            Det är unga män som är norm för alla standardvärden. I många
            fall är det unga män som gör sin värnplikt som ingår i undersökningar
            och utgör underlag för forskningen. Det är alltså vältränade unga
            män i sin bästa ålder som kan vara grunden för hur en kvinna i
            50-60-årsåldern behandlas när hon läggs in på sjukhus för hjärtbesvär.
          </note>
          <note>
            Förklaringen ligger i att forskare tycker att kvinnor är svårare
            att pröva på grund av deras hormoncykler och annorlunda livscykler.
            En sådan livscykel är att kvinnor kan få barn, och då är detta
            också en orsak till att det är lättare att fastställa medicinska
            värden efter manskroppen. Forskningen bedrivs av män, för män
            och på män. När det gäller försök med möss och råttor används
            t.o.m. handjur av samma orsaker.
          </note>
          <note>
            Det är viktigt att både kvinnor och män utgör grunden för normering
            inom främst den medicinska forskningen. Detta kommer att bidra
            till att minska ohälsotalet och medverka till en bättre helhetsbild
            av kvinnan, med skillnaden i biologi, vilket är av betydelse för
            både arbete och fritid.
          </note>
          <note>
            Herr talman! Jag vill härmed yrka bifall till reservation 9 till
            betänkandet som gäller Miljöpartiets motion.
          </note>
          <note type="speaker">
            Anf. 105 BARBRO WESTERHOLM (fp)
          </note>
          <note>
            Herr talman! Folkpartiet liberalerna har under debatten om mom.
            12 i SoU11 inte ändrat uppfattning i sakfrågan. Vi ser det som
            mycket angeläget att personer som på olika sätt har kommit i sådan
            beroendeställning till en rörelse eller en person att de helt
            förlorat makten över sin egen vilja och vid försök att frigöra
            sig fått svåra psykiska problem - så svåra att de t.o.m. gjort
            självmordsförsök eller begått självmord - får den hjälp och det
            stöd av hälso- och sjukvård och socialtjänst som de behöver.
          </note>
          <note>
            Eftersom vi är ett parti som gått i bräschen och i frontlinjen
            när det gäller att värna om människors grundlagsskyddade fri-
            och rättigheter, vill vi inte motsätta oss återremissen av SoU11.
            Vi kommer alltså att rösta för en sådan återremiss.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            9 § Tystnadsplikt inom enskild familjerådgivning
          </note>
          <note>
            Föredrogs
          </note>
          <note>
            Socialutskottets betänkande 1995/96:SoU12
          </note>
          <note>
            Tystnadsplikt inom enskild familjerådgivning (prop.
          </note>
          <note>
            1995/96:117)
          </note>
          <note type="speaker">
            Anf. 106 STIG SANDSTRÖM (v)
          </note>
          <note>
            Herr talman! Jag vill nöja mig med att yrka bifall till reservationen.
          </note>
          <note type="speaker">
            Anf. 107 THOMAS JULIN (mp)
          </note>
          <note>
            Herr talman! I kommunerna har det blivit allt vanligare att familjerådgivning
            läggs ut på entreprenad, men socialtjänstlagen stadgar hittills
            bara om tystnadsplikt för familjerådgivare i kommunal regi.
          </note>
          <note>
            Regeringen vill nu ändra lagen så att både tystnadsplikt och
            anmälningsplikt även gäller privata rådgivare.
          </note>
          <note>
            Ändringen omfattar såväl socialtjänstlagen som rättegångsbalken
            och sekretesslagen. Miljöpartiet instämmer i vad regeringen anfört
            om behovet av lika regler mellan kommunala och privata rådgivare.
          </note>
          <note>
            Men vi vill lyfta fram kritiska aspekter på regeringens bristfälliga
            definition av begreppet familjerådgivare.
          </note>
          <note>
            I lagförslaget står det att kommunen skall sörja för att familjerådgivning
            genom kommunal försorg eller annars genom lämplig rådgivare kan
            erbjudas dem som begär det. Med familjerådgivning avses i denna
            lag en verksamhet som bedrivs av det allmänna eller yrkesmässigt
            av enskild.
          </note>
          <note>
            Som regeringen skriver i sin proposition, håller familjerådgivningen
            i Sverige hög kvalitet. Ofta är det psykologer och kuratorer med
            mångåriga erfarenheter och långa vidareutbildningar som bedriver
            denna rådgivning.
          </note>
          <note>
            Miljöpartiet instämmer i att det är angeläget att behålla denna
            höga kvalitet. Enligt propositionen är det även fortsättningsvis
            möjligt för den som så önskar att kalla sig familjerådgivare,
            och det är också möjligt för en kommun att sluta avtal med en
            enskild rådgivare som erbjuder sig att yrkesmässigt bedriva familjerådgivning.
          </note>
          <note>
            I Miljöpartiet anser vi att det är viktigt att kriteriet yrkesmässigt
            därför definieras ytterligare, antingen genom legitimationstvång
            eller genom att någon form av auktorisering av rådgivare införs.
          </note>
          <note>
            Vi vill också påpeka att uttrycket lämplig rådgivare i ett hårdnande
            ekonomiskt klimat för en kommun annars kan vara den som erbjuder
            rådgivning till lägsta pris.
          </note>
          <note>
            I förslaget till ändring av lagtexten när det gäller anmälningsplikt
            borde det ha varit en skärpning i skrivningen. Anmälningsplikt
            föreslås gälla om en familjerådgivare får kännedom om att en underårig
            utnyttjas sexuellt eller misshandlas i hemmet.
          </note>
          <note>
            Skrivningen borde ha skärpts till att gälla både i och utanför
            hemmet. Det skulle ha varit en viktig ändring.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 108 MARIANNE JÖNSSON (s)
          </note>
          <note>
            Herr talman! Det betänkande som vi nu behandlar gäller familjerådgivning.
          </note>
          <note>
            I slutet av 1993 beslöt riksdagen att i socialtjänstlagen införa
            en regel om att kommunerna skulle vara skyldiga att erbjuda familjerådgivning
            till dem som begär detta. Vid samma tillfälle beslöts att det
            skulle gälla enhetliga bestämmelser för tystnadsplikt för all
            familjerådgivning, oavsett om den bedrevs av kommunen eller av
            en entreprenör.
          </note>
          <note>
            Efter ett initiativ av socialdemokraterna i riksdagen vill nu
            regeringen skärpa bestämmelserna för tystnadsplikt och föreslår
            i sin proposition Tystnadsplikt inom enskild familjerådgivning
            ytterligare förändringar i socialtjänstlagen.
          </note>
          <note>
            Det nya förslaget innebär:
          </note>
          <note>
            - att begreppet familjerådgivning definieras,
          </note>
          <note>
            - att samma stränga tystnadsplikt införs för familjerådgivning
            i enskild regi som redan gäller för familjerådgivning i kommunal
            regi,
          </note>
          <note>
            - att skyldighet att göra anmälan till socialtjänsten i vissa
            fall skall omfatta både kommunal familjerådgivning och enskilt
            bedriven sådan samt
          </note>
          <note>
            - att den begränsning i meddelarfrihet som gäller för kommunal
            familjerådgivning också skall gälla enskild familjerådgivning.
          </note>
          <note>
            Herr talman! Att hjälpa och råda människor i kris är en utomordentligt
            viktig uppgift. Förutsättningen för att människor skall efterfråga
            familjerådgivning är att man vet att de förtroenden som familjemedlemmar
            ger till rådgivaren också stannar inom rummets fyra väggar.
          </note>
          <note>
            Familjerådgivningen håller mycket god kvalitet i vårt land, vilket
            också Thomas Julin påpekade. Det är givetvis angeläget att det
            så förblir. Därför, sägs det i propositionen, bör verksamheter
            drivas yrkesmässigt, dvs. på ett seriöst sätt av välutbildad personal.
          </note>
          <note>
            Den vanligaste modellen för familjerådgivning är att kommunen
            köper tjänsterna antingen av landstingen eller av andra kommuner.
            Familjerådgivning i privat regi börjar dock bli allt vanligare.
          </note>
          <note>
            Det åvilar kommunen att ansvara för att den hjälpsökande hänvisas
            till lämplig rådgivare. Som f.d. socialnämndspolitiker vet jag
            att man i kommunerna är medveten om vikten och värdet av att familjerådgivningen
            håller en god kvalitet. Här kan många familjetragedier förhindras.
          </note>
          <note>
            Herr talman! Utskottet utgår ifrån att familjerådgivning även
            fortsättningsvis kommer att hålla god kvalitet och att kommunerna
            även i bistra ekonomiska tider inser värdet av familjerådgivning.
            Utskottet förutsätter också att Socialstyrelsen följer utvecklingen
            av den privata familjerådgivningen.
          </note>
          <note>
            Utskottet delar för övrigt regeringens förslag att tystnadsplikt
            bör gälla för all familjerådgivning och tillstyrker de förändringar
            i lagen som bör göras för att uppfylla intentionerna.
          </note>
          <note>
            Slutligen yrkar jag bifall till hemställan i betänkandet och
            avslag på reservationen.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            KU8 Fri- och rättigheter
          </note>
          <note>
            Mom. 1
          </note>
          <note>
            Kammaren biföll utskottets hemställan.
          </note>
          <note>
            Mom. 2 (grundlagsskydd mot diskriminering av homosexuella)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            22 för res. 1
          </note>
          <note>
            1 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 71 m, 20 c, 21 fp, 13 mp, 14
          </note>
          <note>
            kds
          </note>
          <note>
            För res. 1: 1 c, 19 v, 2 mp
          </note>
          <note>
            Avstod: 1 s
          </note>
          <note>
            Frånvarande: 17 s, 9 m, 6 c, 5 fp, 3 v, 3 mp, 1
          </note>
          <note>
            kds
          </note>
          <note>
            Ingrid Skeppstedt (c) anmälde att hon avsett att rösta ja men
            markerats ha röstat nej.
          </note>
          <note>
            Mom. 3 (kriminalisering av hets mot homosexuella)
          </note>
          <note>
            1. utskottet
          </note>
          <note>
            2. res. 2 (fp, c, v, mp)
          </note>
          <note>
            Votering:
          </note>
          <note>
            226 för utskottet
          </note>
          <note>
            79 för res. 2
          </note>
          <note>
            1 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 71 m, 14 kds
          </note>
          <note>
            För res. 2: 22 c, 21 fp, 19 v, 17 mp
          </note>
          <note>
            Avstod: 1 s
          </note>
          <note>
            Frånvarande: 19 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            Mom. 4 (grundlagsskydd mot diskriminering av funktionshindrade)
          </note>
          <note>
            1. utskottet
          </note>
          <note>
            2. res. 3 ( v)
          </note>
          <note>
            Votering:
          </note>
          <note>
            289 för utskottet
          </note>
          <note>
            20 för res. 3
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 71 m, 22 c, 21 fp, 16 mp, 14
          </note>
          <note>
            kds
          </note>
          <note>
            För res. 3: 19 v, 1 mp
          </note>
          <note>
            Frånvarande: 16 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            Mom. 5 (grundlagsskydd mot viss genteknik)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            277 för utskottet
          </note>
          <note>
            32 för res. 4
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 71 m, 22 c, 20 fp, 18 v, 1 kds
          </note>
          <note>
            För res. 4: 1 fp, 1 v, 17 mp, 13 kds
          </note>
          <note>
            Frånvarande: 16 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            Mom. 6 (grundlagsskydd för outbyggda älvar och älvsträckor)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            291 för utskottet
          </note>
          <note>
            18 för res. 5
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 71 m, 22 c, 21 fp, 19 v, 13
          </note>
          <note>
            kds
          </note>
          <note>
            För res. 5: 17 mp, 1 kds
          </note>
          <note>
            Frånvarande: 16 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            KU33 Förslag till tilläggsbudget till statsbudgeten för budgetåret
            1995/96 - presstödet
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            215 för utskottet
          </note>
          <note>
            92 för res.
          </note>
          <note>
            2 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet 145 s, 22 c, 19 v, 17 mp, 12 kds
          </note>
          <note>
            För res.: 71 m, 21 fp
          </note>
          <note>
            Avstod: 2 kds
          </note>
          <note>
            Frånvarande: 16 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            SoU10 Vissa läkemedelsfrågor
          </note>
          <note>
            Mom. 1 (Apoteksbolaget)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            232 för utskottet
          </note>
          <note>
            72 för res.
          </note>
          <note>
            2 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 1 m, 22 c, 16 fp, 18 v, 17
          </note>
          <note>
            mp, 14 kds
          </note>
          <note>
            För res.: 70 m, 2 fp
          </note>
          <note>
            Avstod: 2 fp
          </note>
          <note>
            Frånvarande: 17 s, 9 m, 5 c, 6 fp, 4 v, 1 mp, 1
          </note>
          <note>
            kds
          </note>
          <note>
            Mom. 2 och 3
          </note>
          <note>
            Kammaren biföll utskottets hemställan.
          </note>
          <note>
            SoU11 Vissa hälso- och sjukvårdsfrågor
          </note>
          <note>
            Återförvisningsyrkande (kds)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Votering:
          </note>
          <note>
            116 för bifall
          </note>
          <note>
            192 för avslag
          </note>
          <note>
            1 avstod
          </note>
          <note>
            40 frånvarande
          </note>
          <note>
            Tredje vice talmannen konstaterade att minst en tredjedel av
            de röstande hade bifallit återförvisningsyrkandet.
          </note>
          <note>
            Kammaren hade således bifallit återförvisning av ärendet till
            utskottet för ytterligare beredning.
          </note>
          <note>
            Partivis fördelning av rösterna:
          </note>
          <note>
            För bifall: 71 m, 10 c, 20 fp, 1 v, 14 kds
          </note>
          <note>
            För avslag: 145 s, 12 c, 18 v, 17 mp
          </note>
          <note>
            Avstod: 1 fp
          </note>
          <note>
            Frånvarande: 16 s, 9 m, 5 c, 5 fp, 3 v, 1 mp, 1
          </note>
          <note>
            kds
          </note>
          <note>
            SoU12 Tystnadsplikt inom enskild familjerådgivning
          </note>
          <note>
            Mom. 1 (begreppet familjerådgivning)
          </note>
          <note>
            1. utskottet
          </note>
          <note>
            2. res. (v, mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            36 för res.
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 71 m, 20 c, 21 fp, 13 kds
          </note>
          <note>
            För res.: 19 v, 17 mp
          </note>
          <note>
            Frånvarande: 18 s, 9 m, 7 c, 5 fp, 3 v, 1 mp, 2
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av tredje vice talmannen medgav kammaren att skatteutskottets
            betänkande SkU24, justitieutskottets betänkanden JuU13, JuU14
            och
          </note>
          <note>
            JuU16, utrikesutskottets betänkande UU14 samt försvarsutskottets
            betänkande FöU3 fick avgöras i ett sammanhang efter avslutad debatt.
          </note>
          <note>
            10 § Vissa bestämmelser om tillämpningen av dubbelbeskattningsavtal
          </note>
          <note>
            Föredrogs
          </note>
          <note>
            Skatteutskottets betänkande 1995/96:SkU24
          </note>
          <note>
            Vissa bestämmelser om tillämpningen av dubbelbeskattningsavtal
            (prop. 1995/96:121)
          </note>
          <note type="speaker">
            Anf. 109 CARL FREDRIK GRAF (m)
          </note>
          <note>
            Herr talman! I det här betänkandet behandlas bestämmelser om
            tillämpning av dubbelbeskattningsavtal, och syftet med lagförslaget
            är att minska möjligheterna till skatteundandragande. Utskottet
            i sin helhet är överens om att vi inte skall medverka till sådana
            möjligheter.
          </note>
          <note>
            Betänkandet innehåller också ett par problem.
          </note>
          <note>
            Det problem som vi moderater har vänt oss mot och som vi också
            har reserverat oss mot är att det med de bestämmelser som här
            föreslås enligt vår mening blir fråga om retroaktiv lagstiftning.
            Vi vänder oss självfallet av principiella skäl mot detta. Vi anser
            att det för den skattskyldige alltid skall vara förutsägbart vilken
            konsekvens hans handlande får ur skattesynpunkt. Detta tar vi
            upp i vårt andra yrkande.
          </note>
          <note>
            Vi säger också i ett yrkande att vi vill att riksdagen skall
            ge regeringen till känna att man skall vara mycket aktsam i fråga
            om möjligheterna att införa retroaktiv lagstiftning. Utskottets
            majoritet skriver i betänkandet att man också är av den uppfattningen,
            men man vill inte medverka till att framställa det här tillkännagivandet.
            Jag tycker att det är litet motsägelsefullt. Det hade nog varit
            välgörande om vi hade kunnat framföra det här tillkännagivandet
            och på det viset hade understrukit behovet av tydliga, klara och
            förutsägbara lagar i skattelagstiftningen.
          </note>
          <note>
            Med det här förslaget kan det bli på det sättet att olika bestämmelser
            kan komma att gälla för olika inkomstslag när det gäller beskattningen
            för en enskild person, och det är naturligtvis olyckligt.
          </note>
          <note>
            Herr talman! Det här betänkandet är inte särskilt tjockt. Jag
            tror inte att någon blir särskilt ledsen om jag inte utnyttjar
            hela min angivna talartid utan avslutar mitt anförande nu. Jag
            yrkar därmed bifall till reservationen till betänkandet.
          </note>
          <note type="speaker">
            Anf. 110 LARS HEDFORS (s)
          </note>
          <note>
            Herr talman! Det är alltid viktigt att motverka skatteplanering.
            Jag skulle vilja påstå att det är alldeles särskilt viktigt att
            göra det i dessa tider, när vi tvingas till mycket impopulära
            och svåra besparingsbeslut, som i allra högsta grad drabbar dem
            som kanske har det allra sämst ställt i Sverige.
          </note>
          <note>
            Det som har hänt nu är, precis som Carl Fredrik
          </note>
          <note>
            Graf sade, att Regeringsrätten har avkunnat en dom, som gör att
            vi har fått en helt ny praxis när det gäller tillämpningen av
            de s.k. dubbelbeskattningsavtalen.
          </note>
          <note>
            Det finns en alldeles uppenbar risk att det skulle kunna leda
            inte bara till skatteundandragande, som
          </note>
          <note>
            Carl Fredrik Graf nämnde, utan också till rättsförluster för
            den enskilde i form av förlorad avdragsrätt.
          </note>
          <note>
            Det här är alltså någonting som måste undanröjas snabbt, och
            därför har regeringen lämnat från sig en proposition som i vissa
            avseenden innebär en retroaktiv lagstiftning. Som alla vet är
            det enligt den undantagsbestämmelse som finns i 2 kap. regeringsformen
            fullt möjligt att genomföra en sådan retroaktiv lagstiftning -
            speciellt när det som i det här fallet är fråga om att undanröja
            en osäkerhet i rättsläget och motverka skatteundandragande.
          </note>
          <note>
            Det råder också stor enighet om förslaget. Moderaterna har emellertid
            som vi hörde reserverat sig på två punkter. Det gäller retroaktiviteten
            i förmögenhetsbeskattningen och att man vill ha ett tillkännagivande
            om vikten av en noggrann och restriktiv prövning av just retroaktiv
            lagstiftning.
          </note>
          <note>
            Vad gäller den senare punkten råder det inga som helst delade
            meningar. Alla är överens om att man måste göra en sådan restriktiv
            prövning, och det är säkert också regeringens uppfattning. Vi
            menar därför att det inte behövs något tillkännagivande i det
            fallet.
          </note>
          <note>
            Vad gäller retroaktiviteten för förmögenhetsskatten vill jag
            säga följande. Man kan helt enkelt inte ha en sorts bestämmelser
            före den 22 november 1995
          </note>
          <note>
            och en annan sorts bestämmelser efter den 22 november. Det skulle
            ofelbart utnyttjas för skatteplanering och skatteundandragande,
            och det motsätter vi oss.
          </note>
          <note>
            Därför, herr talman, yrkar jag bifall till utskottets hemställan
            i skatteutskottets betänkande och avslag på reservationen.
          </note>
          <note type="speaker">
            Anf. 111 CARL FREDRIK GRAF (m)
          </note>
          <note>
            Herr talman! Jag vill ställa en kort fråga till Lars
          </note>
          <note>
            Hedfors. Anser Lars Hedfors att riksdagen nu kommer att besluta
            om retroaktiv lagstiftning i den delen som avser förmögenhetsskatten?
          </note>
          <note type="speaker">
            Anf. 112 LARS HEDFORS (s)
          </note>
          <note>
            Herr talman! Jag är inte säker på att jag uppfattade frågan korrekt.
            Det jag kan säga är att förslaget i propositionen är helt i överensstämmelse
            med regeringsformen. Därmed kan vi också fatta ett sådant här
            beslut om retroaktivitet när det gäller förmögenhetsbeskattningen.
            Detta har också granskats av
          </note>
          <note>
            Lagrådet, som är den högsta instansen vad gäller granskning av
            lagstiftnings överensstämmelse med våra grundlagar. Lagrådet har
            inte haft några invändningar, och då borde inte heller Carl Fredrik
          </note>
          <note>
            Graf behöva ha några invändningar.
          </note>
          <note type="speaker">
            Anf. 113 CARL FREDRIK GRAF (m)
          </note>
          <note>
            Herr talman! Även om Lars Hedfors måhända inte uppfattade min
            fråga gav han i varje fall i slutet av sitt inlägg svaret på den.
            Han gjorde klart att det rör sig om retroaktiv lagstiftning. Å
            andra sidan sade han att det var fråga om retroaktiv lagstiftning
            som var i enlighet med regeringsformen. Därvidlag har vi tydligen
            litet olika uppfattningar, och det får vi leva med.
          </note>
          <note>
            Jag vill än en gång understryka två saker. Vi har medverkat till
            en lagstiftning som minskar möjligheterna till skatteundandragande
            med anledning av att människor har bosättning i olika länder.
            Om den delen är vi överens i utskottet. Vi är däremot inte överens
            om vilket taxeringsår vad gäller förmögenhetsskatten som dessa
            bestämmelser skall träda i kraft. Vi reservanter har en restriktiv
            syn vad gäller riksdagens möjligheter att använda sig av retroaktiv
            lagstiftning. Detta tycker jag att riksdagen borde slå vakt om
            genom att bifalla yrkande 1 i vår motion.
          </note>
          <note>
            Anf. 114 LARS HEDFORS (s) replik
          </note>
          <note>
            Herr talman! Jag tror att vi är fullständigt överens just när
            det gäller en restriktiv syn på den retroaktiva lagstiftningen.
            Det är bara det att vi för vår del inte har velat ge regeringen
            detta till känna. Det behövs inte. Regeringen känner till detta.
            Den är precis lika angelägen som Carl Fredrik Graf när det gäller
            försiktighet på denna punkt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            11 § Ny åklagarorganisation
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU13
          </note>
          <note>
            Ny åklagarorganisation (prop. 1995/96:110)
          </note>
          <note type="speaker">
            Anf. 115 JEPPE JOHNSSON (m)
          </note>
          <note>
            Herr talman! Vi moderater instämmer i att det behövs en reformering
            av åklagarväsendet. Åklagarna har en nyckelroll i kampen mot brottsligheten.
          </note>
          <note>
            Enligt vår uppfattning skall en reformering av åklagarväsendet
            ge ett åklagarväsende som är mindre sårbart, mer flexibelt och
            har ökad kvalitet - en åklagarorganisation som står rustad att
            ta itu med den brottslighet som i större utsträckning kommer att
            utredas av närpoliser, men även en organisation som på ett bättre
            sätt kan klara av mer komplicerad brottslighet, inte minst ekonomiska
            brott och narkotikabrott.
          </note>
          <note>
            Herr talman! Vi moderater motsätter oss de besparingar som regeringen
            aviserar i propositionen.
          </note>
          <note>
            Till dessa besparingar måste vi lägga löneökningarna. Varje led
            inom rättsväsendet måste få tillräckliga ekonomiska resurser för
            att kunna bedriva ett effektivt brottsbekämpande arbete. De rationaliseringar
            som väntas uppkomma med den nya åklagarorganisationen kan inte
            kompensera den aviserade neddragningen av de ekonomiska resurserna.
          </note>
          <note>
            Det pågår en domstolsutredning med uppgift att bl.a. föreslå
            något färre tingsrätter. Utredningen skall vara klar i slutet
            av detta år. Enligt majoriteten i utskottet skall närheten till
            tingsrätterna prioriteras då man bestämmer vart de nya åklagarkamrarna
            skall lokaliseras. Men hur skall man kunna ta hänsyn till detta
            redan innan denna utredning om tingsrätterna är klar?
          </note>
          <note>
            Herr talman! Det beräknas att ungefär 80 % av brottsligheten
            skall utredas av närpoliserna. Åklagarna och närpoliserna kommer
            att ha ett stort behov av att dagligen kunna konferera med varandra.
            Därför anser vi att det måste inrättas ett tillräckligt antal
            åklagarkamrar. Enligt vår uppfattning bör åklagarkamrarna lokaliseras
            till de platser som har polisiära utredningsresurser.
          </note>
          <note>
            Slutligen: Det råder oklarhet över myndighetsnivåerna i regeringens
            förslag till ny åklagarorganisation. Vilken ställning skall åklagarkamrarna
            ha? Vi anser att regeringen snarast bör klargöra sina avsikter
            när det gäller myndighetsnivåerna i den framtida åklagarorganisationen.
          </note>
          <note>
            Herr talman! Vi moderater står naturligtvis bakom samtliga moderata
            reservationer, nr 2, 3 och 4, men jag väljer här att endast yrka
            bifall till reservation nr 2.
          </note>
          <note type="speaker">
            Anf. 116 INGBRITT IRHAMMAR (c)
          </note>
          <note>
            Herr talman! Också vi i Centern inser att en reformering av åklagarväsendet
            behövs. Vi står också bakom vissa delar av propositionen, nämligen
            när det gäller förändringar bl.a. av det regionala åklagarväsendet.
            Vi i Centern har däremot alltid värnat om ett decentraliserat
            rättsväsende. Därför motsätter vi oss självklart den del i propositionen
            som nu talar om att antalet lokala åklagarkamrar - i dag åklagarmyndigheter
            - kan komma att halveras med det förslag som framförs i propositionen.
          </note>
          <note>
            Situationen är att brottsligheten mätt i antal polisanmälda brott
            har ökat under senare år. Vi vet att det för att minska brottsligheten
            krävs både förebyggande insatser och möjligheter att beivra brotten.
            För att beivra brotten är det oerhört viktigt med ett decentraliserat
            rättsväsende. Det gäller både polisväsende, åklagarväsende och
            domstolsväsende. Vi menar att Domstolsutredningen och det förslag
            som skall komma från domstolskommittén skall avvaktas innan man
            gör dessa radikala förändringar på de lokala åklagarmyndigheterna.
          </note>
          <note>
            Vi tycker också att det är oerhört viktigt att rättsväsendet
            finns lokalt som service också på mindre orter för befolkningen.
            Det är ett sätt att värna om juridiskt kunnande lokalt i samhället.
            Därför har vi reserverat oss när det gäller den lokala åklagarorganisationen.
            Jag yrkar därför bifall till reservation nr
          </note>
          <note>
            1.
          </note>
          <note type="speaker">
            Anf. 117 HELENA FRISK (s)
          </note>
          <note>
            Herr talman! Vi har i dag att debattera riktlinjer för åklagarväsendets
            organisation. Syftet med förslagen, som vilar på en lyckad process
            inom åklagarväsendet, är som tidigare har sagts att skapa en organisation
            som är mer kostnadseffektiv, mer flexibel och mindre sårbar än
            nuvarande organisation. Genom detta kommer åklagarväsendet att
            vara bättre anpassat till dagens alltmer komplicerade brottslighet.
          </note>
          <note>
            Inte minst polisväsendets omfattande omorganisation och de förändringar
            som kan förväntas ske på domstolssidan gör att det nu är angeläget
            att organisatoriskt anpassa åklagarverksamheten till statsförvaltningen
            i övrigt och till den pågående förnyelsen av denna.
          </note>
          <note>
            Frågan om åklagarväsendets organisation har under senare år varit
            föremål för ett betydande utredningsarbete. Resultaten av dessa
            utredningar har dock varit mycket begränsade.
          </note>
          <note>
            Åklagarväsendet har sedan förstatligandet år
          </note>
          <note>
            1965 genomgått i stort sett endast en större förändring. Det
            var regionreformen som kom 1985. Lednings- och styrformerna har
            sedan förstatligandet i huvudsak varit oförändrade. Följden har
            blivit att åklagarväsendet fortfarande är uppbyggt enligt principer
            som var förhärskande inom statsförvaltningen under början av 1960-talet.
            På grund av sin struktur har åklagarorganisationen begränsade
            möjligheter att utnyttja främst sina personalresurser fullt ut.
            Man saknar också nödvändiga förutsättningar och instrument för
            att kunna utveckla och förnya verksamheten.
          </note>
          <note>
            Syftet med förslagen är alltså, som jag tidigare sade, att skapa
            en organisation som är kostnadseffektiv, mer flexibel och mindre
            sårbar än den nuvarande. I dag har drygt hälften av landets 86
            lokala åklagarmyndigheter endast två till tre åklagare anställda,
            vilket har inneburit konsekvenser för verksamheten vid t.ex. sjukdom
            eller ledighet. Även vissa myndigheter på regional nivå är i dag
            för små för att kunna fungera effektivt.
          </note>
          <note>
            Enligt Brottsförebyggande rådets framtids- och omvärldsanalys
            har antalet polisanmälda brott ökat markant. Utvecklingen mot
            allt fler och mer komplicerade mål om ekonomisk brottslighet samt
            grövre våldsbrott leder till att arbetssituationen inom åklagarväsendet
            blir mer ansträngd.
          </note>
          <note>
            Den allmänna inriktningen är att förlägga tyngdpunkten av åklagarverksamheten
            så nära medborgarna som möjligt och att införa mål och resultatorienterad
            styrning, med en renodling av ledningsfunktioner och brottsbeivrande
            verksamhet.
          </note>
          <note>
            Den brottsbeivrande verksamheten bör vara koncentrerad till åklagarkamrarna
            där cheferna får ansvaret för ledningen av i princip all sådan
            verksamhet. I enlighet med Riksåklagarens förslag bör åklagarväsendet
            i princip bestå av tre myndighetsnivåer; central, regional och
            lokal nivå. I princip handlar det alltså om samma myndighetsstruktur
            som redan finns i dagens organisation.
          </note>
          <note>
            Regeringen anser att landet skall vara regionalt indelat i åklagardistrikt
            med en åklagarmyndighet i varje distrikt. På lokal nivå bör åklagarväsendet
            bestå av åklagarkammare.
          </note>
          <note>
            Åklagarmyndigheterna och åklagarkamrarna föreslås bli betydligt
            färre än nuvarande regionalåklagarmyndigheter och storstadsmyndigheter
            respektive lokala myndigheter. Riksåklagaren ser tio åklagare
            som ett riktmärke för det lägsta godtagbara antalet åklagare vid
            en myndighet i den lokala organisationen. Om man väsentligt understiger
            detta antal, återkommer enligt riksåklagaren de nackdelar i form
            av sårbarhet m.m. som finns i den nuvarande organisationen.
          </note>
          <note>
            Såsom anförs i propositionen bör beslut om den regionala organisationen,
            dvs. om indelningen i åklagardistrikt och om de regionala åklagarmyndigheterna,
            fattas av regeringen, som ju har den i det här fallet nödvändiga
            överblicken över statsförvaltningen i stort.
          </note>
          <note>
            Herr talman! När det gäller utformningen av åklagarväsendets
            regionala organisation, vill utskottet särskilt peka på behovet
            av rimlig samhällsservice och vikten av att geografiska, demografiska
            och ekonomiska förhållanden beaktas.
          </note>
          <note>
            När det gäller beslut om den lokala organisationen, alltså om
            åklagarkamrarnas antal och lokalisering, krävs det detaljkunskaper.
            Detta sköts därför bäst på en nivå närmare verksamheten, i det
            här fallet alltså av Riksåklagaren efter samråd med åklagarmyndigheten.
            Riksåklagaren bör också höra
          </note>
          <note>
            Domstolsverket och Rikspolisstyrelsen, samt berörda tingsrätter,
            polismyndigheter och länsstyrelser.
          </note>
          <note>
            Regeringen framhåller också betydelsen av närheten till Polisen
            för att åklagarnas verksamhet skall kunna bedrivas effektivt.
            För att ett effektivt förundersökningsförfarande skall kunna åstadkommas,
            förutsätts att det finns en viss närhet mellan åklagarna och polisens
            utredare. Eftersom polisväsendet är starkt decentraliserat bör
            därför, vilket också anförs i propositionen, åklagarverksamheten
            bedrivas på ett relativt stort antal platser i landet - i princip
            på samma antal platser som i dag.
          </note>
          <note>
            Som jag tidigare sagt, har det sedan länge funnits en insikt
            om att åklagarväsendets organisation inte varit fullt ändamålsenlig.
            Justitieutskottet ser nu med tillfredsställelse att det mångåriga
            utredandet av åklagarväsendets organisation har resulterat i ett
            förslag från regeringen.
          </note>
          <note>
            Herr talman! Det är nu angeläget att denna reform kan komma till
            stånd så snart som möjligt, d.v.s. den 1 juli i år. Med detta
            vill jag yrka bifall till hemställan i justitieutskottets betänkande
            och avslag på samtliga reservationer.
          </note>
          <note>
            Anf. 118 INGBRITT IRHAMMAR (c) replik
          </note>
          <note>
            Herr talman! Nu slår Helena Frisk fast att det är viktigt med
            närhet mellan åklagarväsende och polis.
          </note>
          <note>
            Samtidigt innebär ju detta förslag i stort sett en halvering
            av de lokala åklagarkamrarna. Det har skett en fantastiskt fin
            närpolisreform i landet. Denna reform visar på hur man kan decentralisera
            rättsväsendet. Detta är vad samhällsmedborgarna önskar, och vad
            vi gemensamt bland alla partier har strävat efter. Och så kommer
            detta dråpslag för samarbetet mellan polis och åklagare! Kamrarna
            halveras i stort sett!
          </note>
          <note>
            Hur kan man då säga att man i princip skall fortsätta på samma
            platser som tidigare, och med det goda samarbete som redan finns?
            Det här är ju i stället ett sätt att försämra samarbetet och att
            försämra situationen för allmänheten när det gäller att ha ett
            lokalt rättsväsende nära sig. Jag skulle vilja ha en förklaring.
          </note>
          <note>
            Anf. 119 HELENA FRISK (s) replik
          </note>
          <note>
            Herr talman! Det är precis så som jag sade i mitt anförande.
            Det kommer att bedrivas åklagarverksamhet på samma antal platser
            som i dag. Här handlar det om att lägga om själva myndighetsstrukturen.
            Vi kommer att ha mindre myndigheter när det gäller åklageriet.
            Däremot handlar det inte om plocka bort åklagarna från verksamheten
            nära medborgarna. Självklart värnar vi om den verksamheten.
          </note>
          <note>
            Det är, precis som Ingbritt Irhammar säger, viktigt med tanke
            på Polisens omorganisation att åklagarverksamheten bedrivs i nära
            samarbete med polisverksamheten. Men det hänger ju inte på var
            myndigheterna är förlagda.
          </note>
          <note>
            Anf. 120 INGBRITT IRHAMMAR (c) replik
          </note>
          <note>
            Herr talman! Det blir intressant att spara detta protokoll för
            framtiden. Vi skall nu granska hur denna reform slår ut. Nu har
            vi alltså fått garantier från Socialdemokraterna, som har lagt
            fram denna proposition, att detta förslag, trots en halvering
            av de lokala åklagarkamrarna, innebär att åklagarna skall vara
            kvar på samma platser som i dag och jobba nära
          </note>
          <note>
            Polisen.
          </note>
          <note>
            Nu skall vi granska detta under de kommande åren, och se vad
            som ligger bakom sådana här löften.
          </note>
          <note>
            För jag ser detta som ett löfte. Blir det som Helena
          </note>
          <note>
            Frisk säger är det bara bra. Blir det inte så, tycker jag att
            det är mycket tragiskt att hon far med osanning.
          </note>
          <note>
            Det är här vi fattar besluten. Visserligen är detta ett principbeslut;
            sedan överförs frågan till Riksåklagaren som mer i detalj skall
            bestämma. Sedan kan ju regeringen skylla ifrån sig. Den kan säga
            att det här beslutet har vi lämnat ifrån oss, det är andra som
            har beslutat. Jag menar dock att det vi uttalar här, måste gälla
            lokalt ute i landet för den som genomför besluten.
          </note>
          <note>
            Jag ser också en annan fara med denna minskning. När man nu har
            minskat ned på de lokala åklagarkamrarna tror jag, men det är
            också något som vi kan följa upp sedan, att detta kommer att tas
            till intäkt för att minska ned på de mindre tingsrätterna. Man
            kommer att säga att eftersom man inte har kvar de lokala åklagarkamrarna,
            kan man också minska ned på de mindre tingsrätterna. Jag undrar
            hur Helena Frisk ser på detta: Är detta ett första steg mot att
            även minska ned på de mindre tingsrätterna?
          </note>
          <note>
            Anf. 121 HELENA FRISK (s) replik
          </note>
          <note>
            Herr talman! Jag skall inte återupprepa vad jag redan har sagt.
            Jag vill bara säga att det självklart är viktigt att dessa verksamheter
            ligger nära varandra.
          </note>
          <note>
            Jag vill ta upp det som Ingbritt Irhammar kom in på i slutet
            av sitt anförande, detta med den domstolsutredning som nu sitter.
            Utredningen kommer ju med sitt första delbetänkande i december
            i år. I deras direktiv finns bl.a. en minskning av tingsrätterna.
          </note>
          <note>
            Men diskussionen om att minska tingsrätterna får vi ju ta då.
            Det är inte den diskussionen vi för just nu.
          </note>
          <note>
            Den får vi återkomma till när Domstolsutredningen kommer med
            sitt delbetänkande.
          </note>
          <note>
            Anf. 122 JEPPE JOHNSSON (m) replik
          </note>
          <note>
            Herr talman! Jag hade i viss mån tänkt ta upp det som Ingbritt
            Irhammar tog upp. Litet av det som sades vill jag dock kommentera.
          </note>
          <note>
            Ingbritt Irhammar vill lägga åklagarkamrarna så nära medborgarna
            som möjligt. Det tror jag att vi alla vill, för annars är ju det
            hela ganska meningslöst. Det nämndes också att åklagarkamrarna
            skall ligga nära polisen. Tidigare i betänkandet nämns dock att
            de skall ligga närmare tingsrätterna. En av mina frågor är: Vilket
            är viktigast - nära polisen och närpolisen eller nära tingsrätterna?
          </note>
          <note>
            Vidare: Förslaget om var tingsrätterna skall ligga kommer mig
            veterligt icke att vara klart förrän i december, men när det gäller
            åklagarkamrarna skall det vara klart tidigare. Hur skall man då
            kunna veta var åklagarkamrarna skall läggas?
          </note>
          <note>
            Anf. 123 HELENA FRISK (s) replik
          </note>
          <note>
            Herr talman! När det gäller detta med att ha åklagarverksamheten
            så nära medborgarna som möjligt menar jag verkligen åklagarverksamhet,
            inte att det prompt skall finnas en åklagarkammare i X
          </note>
          <note>
            antal kommuner i landet. Däremot är det viktigt att åklagarkamrarna
            finns i närheten av tingsrätterna.
          </note>
          <note>
            Hur lokaliseringen av åklagarkamrarna kommer att se ut kan jag
            i dag inte ge något svar om. Jag har inte hört något om det. Riksåklagaren
            tillsammans med intressenter kommer att avgöra den frågan.
          </note>
          <note>
            Anf. 124 JEPPE JOHNSSON (m) replik
          </note>
          <note>
            Herr talman! Jag tror inte att det redan när åklagarkamrarna
            skall lokaliseras ut kommer att finnas information om var tingsrätterna
            skall ligga. Såvitt jag förstår vet vi inte när åklagarkamrarna
            skall komma till stånd. Det här blir alltså ganska svårt.
          </note>
          <note>
            Därför skulle jag vilja rekommendera att man litet mera tittar
            på närheten till polisen. Jag tror nämligen att det är betydligt
            viktigare. Det är ju där som det förebyggande arbetet sker. Processen
            i domstolen är sedan en annan sak. Viktigare är nog alltså närheten
            till den brottsutredande myndigheten.
          </note>
          <note>
            Anf. 125 HELENA FRISK (s) replik
          </note>
          <note>
            Herr talman! Egentligen har jag inte särskilt mycket mer att
            säga utöver att det är viktigt att åklagarverksamheten bedrivs
            så nära medborgarna som möjligt. Självklart är det också viktigt
            att åklagarkamrarna finns nära tingsrätt och polis. Det framgår
            både av propositionen och av betänkandet att närhetsprincipen
            skall beaktas.
          </note>
          <note type="speaker">
            Anf. 126 HANS KARLSSON (s)
          </note>
          <note>
            Fru talman! Det är viktigt att regering och riksdag kontinuerligt
            följer upp myndighetens organisation, funktion och effektivitet.
            Det är viktigt att de skattepengar som dessa verksamheter kostar
            används så bra som möjligt och att i detta fall åklagarnas viktiga
            verksamhet fungerar effektivt och med hög kompetens.
          </note>
          <note>
            När man diskuterar effektivitet och kompetens är det betydelsefullt
            att definiera innehållet. Ofta kommer närheten och det lokala
            perspektivet bort i dessa sammanhang, trots att just närheten
            och det lokala är mycket viktiga inslag, inte minst när det gäller
            den rättsvårdande verksamheten.
          </note>
          <note>
            Det är därför mycket glädjande att utskottets företrädare i debatten
            här uttalat: När det gäller utformningen av åklagarväsendets regionala
            organisation vill utskottet särskilt peka på behovet av rimlig
            samhällsservice och vikten av att geografiskt, demografiskt och
            ekonomiskt förhållande beaktas.
          </note>
          <note>
            Dessutom uttalar Helena Frisk: Eftersom polisväsendet är starkt
            decentraliserat bör, som också anförts i propositionen, åklagarverksamheten
            bedrivas på ett relativt stort antal platser i landet - i princip
            alltså på de platser där det i dag bedrivs åklagarverksamhet.
            Detta tolkar jag så att den motion som jag har skrivit är tillgodosedd
            i detta avseende.
          </note>
          <note type="speaker">
            Anf. 127 CARINA HÄGG (s)
          </note>
          <note>
            Fru talman! Inom den offentliga verksamheten har rättsväsendet
            en central roll. Där ingår polis, domstolar, kriminalvård, rättshjälp,
            åklagarväsende m.m. Regeringen föreslog i en proposition sent
            förra året förändringar av en del av rättsväsendet, åklagarväsendets
            organisation. Andra delar har det redan fattats beslut om, medan
            andra väntar på det.
          </note>
          <note>
            Efter en omfattande utredningsprocess, som i väsentliga delar
            går tillbaka till 1979 och Åklagarutredningen, var beslutsutslaget
            väntat. Målsättningen är att inom givna ramar kunna skapa de för
            myndigheten bästa förutsättningarna att klara de av riksdagen
            uppsatta målen, inklusive de ekonomiska.
          </note>
          <note>
            Självklart instämmer jag i det nödvändiga med att skapa en så
            effektiv, flexibel, osårbar och tidsenlig organisation som möjligt.
            Men åsikterna har skilt sig när det gäller hur man bäst uppnår
            de här målen.
          </note>
          <note>
            Åklagarväsendet föreslås även i framtiden bestå av tre myndighetsnivåer:
            en central, åtta regionala nivåer samt den lokala nivån - de regionala
            anpassade till hovrättsområdena och nästföljande nivå kraftigt
            reducerad till ungefärligen halva antalet.
          </note>
          <note>
            Men det har vi fått dementerat här i dag. Den regionala nivån,
            åklagarmyndighetens geografiska placering, föreslås bli beslutad
            av regeringen. När det gäller den lokala nivån, som numera benämns
            åklagarkammare, föreslås i stället att både antal och lokalisering
            skall beslutas av Riksåklagaren eller, efter beslut av honom,
            den myndighet som han utser.
          </note>
          <note>
            Utskottet pekar särskilt på att behovet av rimlig samhällsservice
            och på närheten till polis samt på vikten av att de geografiska,
            demografiska och ekonomiska förhållandena beaktas. Besluten om
            åklagarkamrarnas antal och lokalisering kommer ändå att fattas
            utan direkt politisk medverkan och ansvar.
          </note>
          <note>
            Detta är inte uttryckt som något önskvärt men hade ändå varit
            fullt möjligt.
          </note>
          <note>
            Beslut kommer däremot att föregås av samråd med berörda myndigheter.
            Att myndighetssamråd har en given plats i sammanhanget är rimligt
            och att polisväsendet, domstolsväsendet och åklagarväsendet har
            ett nära samarbete är en förutsättning för ett effektivt arbete.
            Men det är en ordning som innebär en betydande koncentration av
            åklagarresurserna på ett för mig svårförståeligt sätt, särskilt
            mot bakgrund av att polisens utveckling varit den motsatta. Därför
            uppstår nu också frågan om även polisen inom en nära framtid kommer
            att skifta till en mera koncentrerad organisation för att underlätta
            det framtida samarbetet med just åklagarmyndigheterna.
          </note>
          <note>
            Det som i dag omnämns i betänkandet är hur
          </note>
          <note>
            Regionberedningens förslag ger eventuella organisationskonsekvenser
            för olika myndigheter framöver.
          </note>
          <note>
            Fru talman! Hur ser man på risken att snävare myndighetsperspektiv
            än befogat kan leda till att andra aspekter på denna viktiga samhällsfunktion
            får stå tillbaka - med försämrad service och tillgänglighet för
            allmänhet, offentlig verksamhet och näringsliv i länens regionala
            centralorter som möjligt resultat? Värnamo är en sådan regional
            centralort med tradition av rättsskipning sedan Birger Jarls dagar
            i början av 1200-talet, anor som det även i dag finns sakskäl
            för och en lokal uppfattning om att bevaras obrutna men inte oförändrade.
          </note>
          <note>
            Detta är enligt min uppfattning ett ärende som borde ha föregåtts
            av en bredare konsekvensanalys, där exempelvis närpolisens och
            domstolsväsendets kommande förändringar och lokala konsekvenser
            hade beskrivits i ett sammanhang. Nu är detta inte vanligt för
            ärenden som behandlas i denna kammare men förekommer med positivt
            resultat i en allt större omfattning som underlag på andra politiska
            nivåer och borde även övervägas för det framtida arbetet i regering
            och riksdag. Det här är en fråga som vi formellt inte kan behandla
            här i dag men som det finns anledning att återkomma till längre
            fram och då i en annan ordning.
          </note>
          <note>
            Övriga synpunkter beskrivs i vår motion,
          </note>
          <note>
            1995/96:Ju14. Jag avstår emellertid här från att hemställa yrka
            bifall i det avseendet. Jag har ju tagit del av Helena Frisks
            uttalande här i dag och nöjer mig med att följa frågan framöver.
            Inte minst gäller det vad som händer med utredningen om domstolsväsendets
            organisation senare i år.
          </note>
          <note type="speaker">
            Anf. 128 HELENA FRISK (s)
          </note>
          <note>
            Fru talman! Det gäller bara ett litet tillrättaläggande. Carina
            Hägg sade att det i fortsättningen kommer att vara samma antal
            åklagarmyndigheter som i dag. Men så blir det inte. Antalet åklagarkammare
            kommer att minska, men det innebär inte att åklagarverksamheten
            försämras. Den verksamheten kommer fortsatt att bedrivas på samma
            sätt som i dag, bl.a. med anledning av att man avvaktar Domstolsutredningens
            delbetänkande i december. Det kommer alltså inte att vara så många
            myndigheter som i dag, men verksamheten kommer ändå att finnas
            där.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            12 § Vissa straffrättsliga frågor
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU14
          </note>
          <note>
            Vissa straffrättsliga frågor
          </note>
          <note type="speaker">
            Anf. 129 JEPPE JOHNSSON (m)
          </note>
          <note>
            Fru talman! I justitieutskottets betänkande 14,
          </note>
          <note>
            Vissa straffrättsliga frågor, behandlas ett antal motioner från
            den allmänna motionstiden. Behandlingen i utskottet har lett till
            ett antal reservationer, varav vi moderater står bakom tre.
          </note>
          <note>
            I dagens samhälle konfronteras våra barn och ungdomar allt oftare
            med skildringar som innehåller våld och människoförakt. En del
            av detta kommer via våra nyhetssändningar och är dess värre en
            del av vardagen för många människor på vårt jordklot. Att undanhålla
            detta för våra unga är som jag ser det inte någon önskvärd lösning.
            Däremot bör det inte förekomma i nyhetssändningar alltför tidigt
            på dagen eller i anslutning till barnprogram. Det är viktigt att
            barnen har nått en viss ålder och att de har möjlighet att diskutera
            det som de har sett med vuxna.
          </note>
          <note>
            I dag finns det emellertid en uppsjö av olika videogram som skildrar
            grovt våld och grovt förakt för kvinnorna, grovt förakt för medmänniskorna.
            Dessa skildringar kan få mycket allvarliga konsekvenser för ungas
            relationer till andra människor. Den bästa injektionen mot att
            barn och ungdomar tar skada av detta är naturligtvis stöd från
            föräldrar och andra vuxna. Föräldrarna har alltid huvudansvaret
            för att överföra grundläggande normer om moral och etik till sina
            barn. Vi får inte heller glömma bort den insats som andra vuxna
            i t.ex. skolan kan och skall göra. Dessa insatser är extra värdefulla
            för de barn som av olika anledningar inte har tillräckligt stöd
            hemifrån.
          </note>
          <note>
            Det behövs goda initiativ. Nämnas kan Åhléns som fastställt en
            icke-våldspolicy som skall påverka sortimentsvalet, varurepresentationen
            och reklamutformningen. Åtgärder liknande denna är värda all uppmuntran.
            Vår uppfattning är att regeringen än mer skall uppmärksamma och
            stödja en utveckling i riktning mot en självsanering.
          </note>
          <note>
            Men trots alla goda krafter kommer det även i framtiden att finnas
            bl.a. videofilmer som, även om man förbjuder dem, på inga villkor
            bör ses av underåriga. Här vilar ett oerhört stort ansvar på dem
            som framställer och inte minst på dem som hyr ut videofilmer.
          </note>
          <note>
            I brottsbalken 16 kap. 10 c § finns bestämmelser och straffsatser
            när det gäller uthyrning av videofilmer till unga. Och det är
            av stor vikt att de åldersgränser som finns respekteras. Här har
            vi alla en skyldighet att se till att dessa lagar följs i samhället.
          </note>
          <note>
            Som vuxna kan vi aldrig komma ifrån detta, och vi bör alltså
            säga ifrån när vi ser att man bryter mot dessa bestämmelser.
          </note>
          <note>
            Jag har själv i en sådan videobutik stått bakom en ung tjej som
            hörde hur jag sade till. Då fick jag naturligtvis kommentaren
            att mamma har ringt. Men det är inte tillåtet att mamma skickar
            med barnen en lapp. Det kan jag upplysa dem som hyr ut videofilmer
            om. En viktig del i arbetet att se till att lagen efterlevs kan
            faktiskt också bli våra nya närpoliser.
          </note>
          <note>
            Fru talman! Vår uppfattning är att det förutom de åtgärder som
            är vidtagna behövs ytterligare initiativ från regeringen. Vi kräver
            att riksdagen ger regeringen i uppdrag att vidta åtgärder så att
            de åldersgränser som finns i dag verkligen följs.
          </note>
          <note>
            Fru talman! För oss moderater har kampen mot narkotika alltid
            haft en hög prioritet. Vi säger nej till all narkotika, med undantag
            av medicinskt bruk. Det anses råda politisk samsyn om behovet
            av en restriktiv narkotikapolitik i vårt land. Men verkligheten
            är att ända sedan narkotikastrafflagen kom till 1968 har
          </note>
          <note>
            Socialdemokraterna motsatt sig våra förslag till skärpningar
            i lagstiftningen. Ända fram till 1988
          </note>
          <note>
            motsatte sig Socialdemokraterna kriminalisering av eget bruk
            av narkotika. När de väl gav efter för det tryck som fanns i opinionen
            åstadkom de en verkningslös lag genom att inte införa fängelse
            i straffskalan. Då hade polisen inte möjlighet att ta blodprov
            och urinprov på misstänkta.
          </note>
          <note>
            Den borgerliga regeringen som tillträdde 1991
          </note>
          <note>
            deklarerade redan i sin regeringsförklaring att kampen mot narkotikan
            skulle prioriteras. Fängelse infördes i straffskalan för eget
            bruk av narkotika. I och med detta fick polisen en riktig möjlighet
            att på ett effektivt sätt ta tag i inte minst ungdomar som riskerar
            att fastna i ett narkotikamissbruk. Socialdemokraterna reserverade
            sig. Nu är vår förhoppning att
          </note>
          <note>
            Socialdemokraterna äntligen inser hur viktig denna lagändring
            är och låter bli att komma med återställare, åtminstone på detta
            område.
          </note>
          <note>
            För att man skall bli effektiv i kampen mot narkotika är det
            viktigt att man bekämpar både grossistled och användarled. Tidigare
            har Socialdemokraterna, med rätta, hävdat att vi måste komma åt
            grossistledet. De stora bovarna är de som tjänar de stora pengarna.
            Nu finns faktiskt en möjlighet till handling.
          </note>
          <note>
            Fru talman! De grova narkotikabrottslingarna är människor som
            cyniskt profiterar på andra människors beroende och olycka. Med
            hänsyn till detta anser vi att de straffsatser som i dag kan utdömas
            inte är tillräckliga. Vi kräver att lagens strängaste straff,
            livstids fängelse, skall kunna utdömas för grova narkotikabrott.
          </note>
          <note>
            Fru talman! Många av de allra farligaste brottslingarna finns
            bland dem som överlämnas till psykiatrisk vård. Dessa brottslingar
            blir inte sällan försatta på fri fot efter betydligt kortare tid
            än dem som döms till fängelse för samma brott. Det är naturligtvis
            mycket svårt att bedöma om en psykiskt störd brottsling kommer
            att återfalla i brottslighet. Vår uppfattning är att det nuvarande
            förbudet att döma psykiskt störda brottslingar till fängelse bör
            avskaffas. Endast i ett fåtal fall där gärningsmannen är så allvarligt
            störd att han inte är medveten om vad han gör sig skyldig till
            skall han straffriförklaras och inte dömas till fängelsestraff.
          </note>
          <note>
            De som döms till straff och är i behov av psykisk vård skall
            kunna avtjäna en del eller hela straffet på psykiatrisk vårdinrättning
            under kriminalvårdens ansvar. När vårdbehovet har upphört skall
            den dömde avtjäna eventuellt resterande del av straffet i vanligt
            fängelse.
          </note>
          <note>
            Fru talman! För att man på ett riktigt sätt skall kunna ta hand
            om de fängelsedömda, och då i synnerhet dem som är i behov av
            psykiatrisk vård, krävs naturligtvis ekonomiska förutsättningar.
            Det hårda besparingskrav som lagts på kriminalvården är mycket
            negativt, inte minst för det påverkansarbete som man kan bedriva
            i fängelset. Vi moderater motsätter oss denna nedrustning. Att
            man genom besparingar på personalen skall kunna klara dessa besparingar
            tror inte vi på. Det kommer naturligtvis att gå ut över de fängelsedömda.
            De kommer att få sämre kvalitet i det påverkansarbete som är så
            viktigt för att vi skall få ett bra resultat och för att säkerheten
            för allmänheten skall förbättras.
          </note>
          <note>
            Fru talman! Jag ställer mig bakom samtliga moderata reservationer,
            3, 7 och 8. Men för att spara tid här i kammaren yrkar jag bifall
            endast till reservation 7.
          </note>
          <note type="speaker">
            Anf. 130 SIW PERSSON (fp)
          </note>
          <note>
            Fru talman! Bilbomb i centrala Helsingborg mot mc-medlem. Skottlossning
            mellan rivaliserande
          </note>
          <note>
            Bandidos- och Hells Angels-anhängare på en parkeringsplats i
            centrala Helsingborg.
          </note>
          <note>
            Där bilen stod passerar tiotusentals ungdomar varje skoldag.
            Vid parkeringsplatsen, där skottlossningen skedde, stod ett trettiotal
            personer och tittade förvånat på vad som hände. Vi är lyckligtvis
            än så länge inte så vana vid skottlossning på öppen gata.
          </note>
          <note>
            Dessa personer reagerade därför inte och tog inte skydd.
          </note>
          <note>
            Detta är bara de senaste dagarnas händelser i
          </note>
          <note>
            Helsingborg. Det kommer mera. Men det är inte något trevligt
            som i TV, utan det kommer mera otrevligheter. Det är så dessa
            män, som har valt att stå utanför lagen, jobbar.
          </note>
          <note>
            Det finns de som säger att du och jag inte behöver vara rädda
            om vi håller oss undan. Men vi kan komma i vägen. Det gjorde den
            elvaåring i Kanada som var på väg hem från skolan. Han råkade
            komma i skottlinjen i en uppgörelse mellan rivaliserande motorcykelgäng.
            I Köpenhamn för några år sedan var det fyra personer som också
            råkade komma i vägen. De finns inte i livet de heller.
          </note>
          <note>
            Den verksamhet som utförs av medlemmar i de s.k. outlaw-klubbarna
            har nu fått en sådan omfattning i vårt samhälle att vi måste agera
            kraftfullt för att bekämpa dem. Tyvärr kommer vi aldrig att få
            bort dessa klubbar. Det har alltid funnits och det kommer alltid
            att finnas människor som av olika anledningar bestämmer sig för
            att ställa sig utanför lagen. Men vi som försöker att vara laglydiga
            skall se till att det blir så svårt som det över huvud taget kan
            bli för de människor som har valt att ställa sig utanför lagen.
          </note>
          <note>
            Straffen för övergrepp i rättssak, dvs. hot mot vittnen och målsägande,
            måste skärpas likaväl som straffen för våld mot tjänsteman. Straffvärdet
            för denna typ av brottslighet är sådant att påföljden typiskt
            sett alltid borde bli fängelse.
          </note>
          <note>
            Det måste också på olika sätt bli bättre skydd och stöd för målsägande
            och vittnen i samband med rättegångar. Detta gäller naturligtvis
            inte bara i samband med rättegångar utan hela vägen från det att
            vittnet ställer upp och talar om vad han/hon har sett fram till
            rättegången och om det behövs också efteråt. Vi är väl medvetna
            om att det blir allt svårare att få vittnen att ställa upp, och
            detta är en mycket allvarlig utveckling. Utan vittnen blir det
            ingen rättegång. Utan rättegång har inte den lagliga delen av
            samhället en chans att överleva. Detta är ett grundläggande hot
            mot rättssäkerheten.
          </note>
          <note>
            Men jag vill också passa på att här i dag uttrycka både min förvåning
            och min vrede över att dyrbar tid går till spillo för maktkamp
            inom polisen. Där bråkar man om vem som skall styra vem.
          </note>
          <note>
            Nu måste ställningskriget ta slut. Se i stället till att det
            bildas speciella kommenderingar med poliser från de områden där
            mc-klubbarna har fått starkt fäste, dvs. främst i Helsingborgsområdet,
            i Malmöområdet och i Stockholmsområdet.
          </note>
          <note>
            Det skall vara poliser som till att börja med t.ex.
          </note>
          <note>
            under ett år målinriktat arbetar mot mc-klubbarna.
          </note>
          <note>
            Vi skall veta att förutsättningarna är ovanligt goda nu med anledning
            av att det är så stora problem med de interna uppgörelserna.
          </note>
          <note>
            Jag vill också passa på att säga till er att ingen annanstans
            i världen är det så oroligt inom dessa kretsar som det är i Skandinavien
            just nu.
          </note>
          <note>
            Naturligtvis måste Rikspolisstyrelsen se till att det finns resurser
            avdelade till detta. Under det gångna året är det många som gått
            omkring i den tron att det funnits 60 miljoner kronor avdelade
            till bekämpning av mc-brottsligheten. Inför den här debatten tog
            jag reda på vilket konto dessa pengar egentligen fanns insatta
            på. Det visade sig då att pengarna aldrig har funnits. Inget polisdistrikt
            har fått några extra resurser för detta ändamål. Inte en enda
            krona har man ansett sig behöva avsätta extra till denna så viktiga
            verksamhet.
          </note>
          <note>
            Förra året begärde polisen i Malmöhus län 5
          </note>
          <note>
            miljoner kronor extra, men även denna begäran avslogs.
          </note>
          <note>
            Jag vill bara ta upp ett enda exempel. Helsingborgspolisen har
            länge fått arbeta med tillfälliga lösningar med överskridande
            av budgeten för att klara uppgifterna. Hade man fått extra resurser
            hade t.ex. piketgruppen, som är väldigt viktig i det här sammanhanget,
            kunnat arbeta långsiktigt med den framförhållning som verkligen
            behövs.
          </note>
          <note>
            Alltså hoppas jag och många med mig att polisledningen och då
            främst RPS nu äntligen ser till att man inte bara sammanträder
            och lägger upp storslagna planer utan också att man börjar lyssna
            till poliserna som är ute på fältet. De har en mycket bra kännedom
            om problemen. De har många bra förslag om hur man skall göra,
            och de väntar på att äntligen under rimliga förhållanden få genomföra
            sina förslag.
          </note>
          <note>
            Fru talman! Jag vill yrka bifall till reservation 1.
          </note>
          <note>
            Jag vill också yrka bifall till reservation 4, som handlar om
            hets mot folkgrupp. Där pekar vi i Folkpartiet på hur viktigt
            det är att vi i Sverige verkligen ser till att vi i fortsättningen
            inte skall ha en svagare lagstiftning än vad man har i övriga
            Europa när det gäller brottet hets mot folkgrupp. Min kollega
            Håkan
          </note>
          <note>
            Holmberg kommer närmare att tala om detta.
          </note>
          <note>
            Vidare vill jag yrka bifall till reservation 6, som gäller brott
            mot homosexuella. Jag vill då hänvisa till den debatt som hölls
            tidigare under dagen där min partikollega Karin Pilsäter på ett
            förträffligt sätt har talat om varför vi vill yrka bifall till
            denna reservation.
          </note>
          <note type="speaker">
            Anf. 131 ALICE ÅSTRÖM (v)
          </note>
          <note>
            Fru talman! Det här betänkandet innehåller en mängd olika viktiga
            frågor. De två föregående talarna har talat om olika reservationer
            och olika motioner i betänkandet.
          </note>
          <note>
            Det är olyckligt när så här stora och viktiga frågor inte kan
            debatteras mer ingående än vad vi kan göra när de behandlas på
            det här sättet. Jag tänker därför bara i stort sett inrikta mig
            på de reservationer som Vänsterpartiet har avgivit. Men jag kommer
            ändå att beröra några av de andra reservationerna.
          </note>
          <note>
            När det gäller påföljden för övergrepp i rättssak och de reservationer
            och motionen om att lagstiftningen behöver skärpas delar jag den
            uppfattningen
          </note>
          <note>
            - jag tror att hela utskottet har samma uppfattning.
          </note>
          <note>
            Just nu förbereds en promemoria på Justitiedepartementet där
            man föreslår en skärpning av lagstiftningen. Det finns även förslag
            om att böter skall utgå som påföljd vid övergrepp i rättssak,
            vilket jag tycker är en oerhört viktig fråga. Rättsväsendet kan
            inte fungera om vi inte skyddar det mot övergrepp.
          </note>
          <note>
            Men den här frågan kommer att tas upp senare i ett annat sammanhang.
            Jag är övertygad om att det då kommer att genomföras sådana förändringar
            som är till skydd för vittnen och som innebär en straffskärpning.
          </note>
          <note>
            Moderaterna tog tidigare upp här frågan om kampen mot narkotika.
            Jag tycker att det är synd att den debatten skall handla om lagstiftning
            och straff och att man skall bekämpa båda leden. Vi har alla en
            gemensam syn. Narkotika är någonting som vi inte vill ha i Sverige.
            Det är viktigt att vi skyddar våra ungdomar, och det är viktigt
            att man gör insatser.
          </note>
          <note>
            När man inte vill gå med på skärpt lagstiftning innebär det däremot
            inte att man är för narkotika. Debatten om narkotikautbredningen
            och om det ökande drogmissbruket bör i dag i stället handla om
            den ökande utslagningen bland människor och främst då bland ungdomar.
            De viktiga sociala insatser som i dag behöver göras ute på fältet
            existerar knappt.
          </note>
          <note>
            Men vi kan se att polisen rensar Plattan från missbrukare för
            att visa att man gör insatser. Där finns också missbrukare som
            har sökt hjälp och som vill komma in på behandling, men i dag
            finns det inga pengar. De får ingen behandling. Det är detta som
            det är oerhört viktigt att lyfta fram i debatten.
          </note>
          <note>
            Det handlar inte om att man är drogliberal eller att man inte
            betraktar kampen mot narkotika som viktig bara för att man inte
            vill gå med på en straffskärpning. Det handlar om olika synsätt
            på hur vi bäst bekämpar och bemöter drogproblematiken.
          </note>
          <note>
            Den ena av de två reservationer som Västerpartiet står bakom
            är reservation nr 4 om hets mot folkgrupp. Reservationen går ut
            på att förnekandet av den nazistiska förintelsen av judar under
            det andra världskriget bör föras in under hets mot folkgrupp.
          </note>
          <note>
            Västerpartiet anser att detta förnekande är att utså missaktning
            mot judarna som grupp. Detta har man kriminaliserat i ett flertal
            europeiska länder. Där är det ett brott att förneka förintelsen.
            Jag tycker att det är oerhört viktigt att vi ser till att lagstiftningen
            skärps när det gäller de yttranden som dessa grupper gör och som
            faktiskt uttrycker ett förakt mot en folkgrupp. Det är viktigt
            att vi förbjuder den typen av yttrande.
          </note>
          <note>
            Det är också oerhört viktigt att just lagstiftningen om hets
            mot folkgrupp skärps. Yttrandefriheten är viktig att försvara,
            men vi måste se till att de yttranden som skadar andra människor
            inte alltid skyddas.
          </note>
          <note>
            Jag är emot generella förbud mot organisationer. Det är därför
            angeläget att vår lagstiftning beivrar de yttranden och beteenden
            som vi inte ställer upp på.
          </note>
          <note>
            Därför yrkar jag bifall till reservation 4.
          </note>
          <note>
            Dessutom har vi i Vänsterpartiet en reservation nr 6 om brott
            mot homosexuella. Jag vill hänvisa till vad våra partiföreträdare
            sade tidigare i dag under debatten om homosexuella. När vi nu
            börjar få en kartläggning, som tydligt visar på en väldigt stor
            brottslighet mot homosexuella och att gruppen är så utsatt, är
            det viktigt att vi vidtar åtgärder omedelbart för att ge denna
            grupp ett ökat skydd. Vi måste också tydligt markera att vi inte
            accepterar att man utsätts för förföljelse och brott på grund
            av sin sexuella läggning.
          </note>
          <note>
            Med detta vill jag yrka bifall till reservationerna
          </note>
          <note>
            4 och 6. Men jag hoppas att diskussionen också i de övriga frågorna
            blir djupare när vi behandlar dem här i andra sammanhang.
          </note>
          <note type="speaker">
            Anf. 132 KIA ANDREASSON (mp)
          </note>
          <note>
            Fru talman! Vi hoppar här från ämne till ämne.
          </note>
          <note>
            Miljöpartiet har skrivit under tre av alla de reservationer som
            finns när det gäller motionerna från allmänna motionstiden, som
            nu klumpas samman.
          </note>
          <note>
            Först gäller det reservation 4 om hets mot folkgrupp, som inte
            bara Miljöpartiet utan också andra partier står bakom.
          </note>
          <note>
            I flera europeiska länder utgör ett förnekande av förintelsen
            ett brott, som vi tidigare hörde. Men i
          </note>
          <note>
            Sverige har vi en mycket svagare lagstiftning. Det är alltså
            tillåtet att framföra alla åsikter om det massmord som benämns
            förintelsen, om det verkligen ägt rum, dess omfattning och om
            det sätt på vilket det skett. Svensk lag förbjuder inte en diskussion
            om frågan. För några år sedan inbjöd vi några utländska föredragshållare
            att tala om just detta.
          </note>
          <note>
            Det som är så allvarligt är att ungdomar kan få en helt förljugen
            bild av historien, som kan ligga till grund för rasistiska organisationer.
            Det är mycket olyckligt. Därför tycker vi att det skall ske en
            skärpning av lagstiftningen och en kriminalisering av detta.
          </note>
          <note>
            När motionen skrevs undertecknades den av samtliga partier utom
            just Miljöpartiet, eftersom vi inte hade tillfrågats. Men när
            vi nu har den till avgörande har varken socialdemokraterna, moderaterna
            eller centerpartiet ställt sig bakom den - något som jag vill
            poängtera. Det är ofta så det går till under allmänna motionstiden,
            för om en motion eller en åsikt inte är förankrad så röstas den
            ned av övriga partikolleger.
          </note>
          <note>
            Fru talman! Reservation 5 handlar om förbud mot rasistiska organisationer.
            Detta är ett väldigt svårt ämne och svårt att veta hur man skall
            göra.
          </note>
          <note>
            Men efter att ha studerat och sett hur det fungerar och efter
            att ha studerat lagstiftningen, kan jag inte komma fram till någon
            annan slutsats än att det måste ske en skärpning och en samlad
            lagskrivning i enlighet med FN:s konvention mot rasism. I den
            sägs att alla länder bör olagligförklara och förbjuda organisationer,
            organiserad och annan propaganda som främjar och uppmanar till
            rasdiskriminering samt förklara deltagande o.d. i organisationer
            eller verksamheter som en brottslig handling, straffbar enligt
            lag.
          </note>
          <note>
            Men detta har vi inte följt i Sverige, utan vi har spridda lagar,
            vilket inte är tillräckligt. Vi har en grundläggande bestämmelse
            om att vi skall respektera människor, att vi inte skall diskriminera
            grupper osv. Vidare har vi straffstadgan i brottsbalken, som direkt
            eller indirekt tar sikte på handlingar eller yttringar som är
            rasistiska eller diskriminerande.
          </note>
          <note>
            Trots dessa bestämmelser förekommer det ändå demonstrationer,
            konserter, sammankomster och manifestationer av just rasistiska
            grupper. Om vi har en lagstiftning som är tillfyllest, hur kan
            då dessa aktioner pågå? Detta har pågått under en längre tid och
            det ser inte ut att upphöra. Det är alltså något som inte stämmer.
            Jag vet att man inte kan stoppa företeelser bara genom en lag,
            men man kan uppnå ett bättre ingripande med lagar som är täckande.
            På det sättet talar man också om vad samhället verkligen tycker.
          </note>
          <note>
            Den svenska lagstiftningen innehåller inget direkt förbud mot
            att bilda eller delta i organisationer som ägnar sig åt rasistisk
            verksamhet. Det är alltså inte möjligt att tvångsvis upplösa sådana
            organisationer.
          </note>
          <note>
            Vid studiebesök vid polisdistrikt har det framkommit att det
            finns en stor osäkerhet om hur lagarna skall tolkas och vad som
            är möjligt att göra för att förhindra rasistiska manifestationer.
            De har det ganska jobbigt, eftersom de får både pressen och allmänheten
            på sig när de gör fel därför att de inte vet exakt hur de skall
            bära sig åt. Det finns alltså en motsättning.
          </note>
          <note>
            Samtidigt som det i svensk lag finns en bestämmelse om grundläggande
            skydd mot etnisk diskriminering finns det grundläggande rättigheter
            enligt regeringsformen 2 kap. Där står det att det inte är förbjudet
            att vara nazist, att man får uttrycka sina synpunkter och har
            rätt att samlas oavsett vad man tycker och tänker. Det är alltså
            yttrandefrihet och mötesfrihet som ställs mot lagarna om hets
            mot folkgrupp. Så här kan vi inte ha det, för det blir inte effektivt.
            När poliser eller andra anmäler yttringar till domstol visar det
            sig att domstolen inte dömer i enlighet med de lagar som finns,
            eftersom det råder stor osäkerhet.
          </note>
          <note>
            Jag kan nämna några exempel på domstolsfall.
          </note>
          <note>
            En anmälan om bärande av nazistiska symboler gjordes till Mölndals
            och Göteborgs tingsrätter, vilka har gjort prövningar. Vidare
            gjordes anmälan om några ungdomar som bar armbindlar med hakkors.
          </note>
          <note>
            Till Mölndals tingsrätt gjordes en anmälan om ungdomar som bar
            tröjor med örn- och solljusemblem.
          </note>
          <note>
            Detta är ju helt klara symboler för oss alla. Men vad hände?
            Jo, båda tingsrätterna ogillade åtal enligt uniformslagen, därför
            att det skulle drabba alla åsiktsyttringar och uppenbart strida
            mot regeringsformens regler om yttrandefrihet. Detta är ett exempel,
            där det framgår att det inte funkar.
          </note>
          <note>
            Ett annat exempel handlar om en nazisthälsning.
          </note>
          <note>
            Göteborgspolisen rapporterade i samband med en demonstration
            i november 1995 att ca 20 personer gjorde tydliga hälsningar och
            skrek orden Sieg Heil.
          </note>
          <note>
            Men det ledde inte till någon fällande dom för hets mot folkgrupp
            eller förargelseväckande beteende.
          </note>
          <note>
            Samtidigt som jag nu refererar dessa fall vet jag att justitieministern
            i en interpellationsdebatt har sagt att vi har lagar som kan täcka
            allt. Men de fall jag nämnde visar ju att det inte stämmer.
          </note>
          <note>
            På grund av detta yrkar jag bifall till reservation
          </note>
          <note>
            5, som föreslår en samlad och bättre lagstiftning som hjälp för
            poliser, skolpersonal och andra människor i samhället att veta
            vad som gäller.
          </note>
          <note>
            Reservation 6 gäller brott mot homosexuella.
          </note>
          <note>
            Som redan sagts har man fört en ingående och djup diskussion
            om detta under förmiddagen. Det gäller en utsatt grupp, för vilken
            lagstiftning och andra åtgärder i dag tydligen inte är tillräckliga.
            Den är fortfarande inte trygg och känner sig inte ha stöd.
          </note>
          <note>
            Det bör ske en skärpning, så att dessa människor känner att samhället
            verkligen vill att de skall få hjälp och stöd.
          </note>
          <note>
            Jag vill vidare något kommentera Jeppe Johnssons anförande vad
            gäller videovåld. Jag har verkligen kämpat mot videovåldet. Det
            är en uppgift som jag brinner för. Jag tycker att Jeppe Johnsson
            sade kloka saker, men vi går in för olika lösningar. Jag tror
            inte att det hjälper med hårdare fängelsestraff.
          </note>
          <note>
            Tyvärr är det föräldrar och kompisar som står för spridningen,
            och det kommer man inte kommer åt.
          </note>
          <note>
            Jag är beredd att gå mycket längre. Jag vill att våldsvideor
            inte skall få nå ut på marknaden. Vem behöver dessa videofilmer?
            Vem mår bra av dem?
          </note>
          <note>
            Vem utvecklas och uppmuntras av de här filmerna?
          </note>
          <note>
            Ingen människa blir vänligt sinnad eller en kreativ samhällsmedborgare
            av dem. Jag tycker att vi skall granska och t.o.m. ha censur på
            våldsvideor. Det är ingen som är betjänt av dem.
          </note>
          <note type="speaker">
            Anf. 133 ROLF ÅBJÖRNSSON (kds)
          </note>
          <note>
            Fru talman! Jag yrkar för kristdemokraternas räkning bifall till
            reservation 4, Hets mot folkgrupp, och till reservation 5, Förbud
            mot rasistiska organisationer. I frågan om hets mot folkgrupp
            finns det flera reservanter, och jag tycker att det som behöver
            sägas i den frågan redan har sagts.
          </note>
          <note>
            Vad gäller förbud mot rasistiska organisationer har Kia Andreasson
            mycket tydligt utvecklat grunden för att man skulle behöva strama
            upp lagstiftningen. Jag vill närmast göra några tekniska observationer
            i samband med detta.
          </note>
          <note>
            Jag vill peka på ett egendomligt förhållande.
          </note>
          <note>
            Sverige har som nation tillträtt en konvention som uttryckligen
            ålägger Sverige att olagligförklara och förbjuda organisationer
            som främjar och uppmanar till rasdiskriminering. I andra legala
            sammanhang är detta ett otvetydigt uttryck för en förpliktelse
            som man har åtagit sig. I betänkandet redovisas att Sverige har
            tolkat det här på ett sådant sätt att man inte behöver handla
            i enlighet härmed. Det är möjligt att man i internationella sammanhang
            kan tillåta sig sådant som normalt sett inte förefaller möjligt.
            Jag är inte övertygad om att det här är korrekt. När jag läser
            vidare i regeringens argumentation för att man inte lagstiftar
            i det här hänseendet blir jag ganska häpen. Man anför följande:
          </note>
          <note>
            "Vidare anförde regeringen i propositionen (s. 24
          </note>
          <note>
            f) att de sammanslutningar som den ifrågavarande straffbestämmelsen
            tog sikte på inte torde vara registrerade och lätt kan ombildas.
            De behöver inte ha någon styrelse eller några stadgar."
          </note>
          <note>
            Vem säger det? Det är klart att vi kan definiera vad vi menar
            med en organisation. Det är ganska naturligt att ansluta till
            vad som enligt svensk civilrätt i dag anses vara en organisation.
            Det är enligt svensk rätt fullständigt entydigt vad det är.
          </note>
          <note>
            Det är alltså snarare tvärtom: Det krävs en utomordentligt enkel
            lagteknisk metodik för att klara ut detta.
          </note>
          <note>
            Man utvecklar ytterligare flera argument för att det är svårigheter
            förenade med detta. Man skriver bl.a.: "Det framhölls också att
            det inte är önskvärt att ge de aktuella organisationerna ökad
            uppmärksamhet, bl.a. därför att allmänheten kan få en överdriven
            föreställning om deras betydelse. Regeringen ansåg mot denna bakgrund
            att det fanns en påtaglig risk för att ett genomförande av förslaget
            till kriminalisering inte skulle få den avsedda effekten."
          </note>
          <note>
            Med ett vidareutvecklande av de funderingar som framförs här
            skulle man kunna avskaffa stora delar av den lagstiftning som
            vi i dag har, särskilt t.ex.
          </note>
          <note>
            inom ekobrottsligheten. Så här kan man inte resonera. Man får
            självklart ta till de medel som man har för att lösa svåra problem.
            Ett lagtekniskt mycket gångbart sätt är att anknyta till väldigt
            formella förhållanden.
          </note>
          <note>
            Det som man t.ex. lättast kommer åt inom ekobrottsligheten i
            dag är bokföringsbrott. T.o.m. en svensk domstol kan klara ut
            att en företagare som inte har någon bokföring har begått ett
            brott. Här föreligger motsvarande förhållande. Även en svensk
            domstol skulle kunna klara att upplösa en organisation med rasistiskt
            syfte.
          </note>
          <note>
            Däremot är det utomordentligt svårt att fånga in de materiella
            förhållandena. Det är säkerligen så som
          </note>
          <note>
            Kia Andreasson säger, att det bara rinner ut i sanden, även om
            man på sin kammare tycker att man har fört ett intellektuellt
            mycket gångbart resonemang för att inte uppfylla sina internationella
            förpliktelser.
          </note>
          <note>
            Om det är detta som ligger bakom, tycker jag att det är mycket
            egendomligt. Det är snarast ett uttryck för att vi inte vill ha
            en reglering, och vi försöker hitta argument för detta som vi
            kan ta fram i dagsljuset. Jag tror dock att det är någonting annat
            som ligger bakom att man inte reglerar det här, något som är mycket
            egendomligt. Jag kan inte begripa varför man inte har genomfört
            den här lagstiftningen.
          </note>
          <note>
            Anf. 134 LARS-ERIK LÖVDÉN (s)
          </note>
          <note>
            Fru talman! I det här betänkandet behandlas en rad motioner som
            berör det straffrättsliga området, och ett antal reservationer
            har fogats vid betänkandet. Jag tänker kommentera åtminstone de
            flesta av reservationerna.
          </note>
          <note>
            Vad gäller reservation 1, Mc-relaterad brottslighet, och reservation
            2, Påföljden för övergrepp i rättssak, är det alldeles klart att
            den brottslighet som är relaterad till vissa motorcykelklubbar
            - jag vill understryka vissa, eftersom det finns ett stort antal
            motorcykelklubbar i vårt land som bedriver en seriös verksamhet
            - är utomordentligt allvarlig. Det är fråga om en organiserad
            kriminalitet som har mycket grova inslag och som måste bekämpas
            med kraft.
          </note>
          <note>
            Det pågår också ett omfattande arbete i den riktning som tas
            upp i de båda reservationerna. Det gäller att stärka vittnenas
            situation och att ingripa mot mc-kriminaliteten med större kraft
            än vad man hitintills har förmått.
          </note>
          <note>
            Jag vill bara nämna den departementspromemoria som har remitterats
            och som är föremål för beredning i regeringskansliet. Man för
            där fram en rad olika förslag för att stärka vittnenas och målsägandenas
            situation. Det har också på justitieutskottets initiativ tillsatts
            en brottsofferutredning, som skall göra en genomgång av alla de
            insatser som under senare år har gjorts på brottsofferområdet
            och lägga fram förslag till förbättringar. Också den berör bl.a.
          </note>
          <note>
            målsägandenas och vittnenas situation.
          </note>
          <note>
            Vidare har Rikspolisstyrelsen tagit initiativ till åtgärder riktade
            mot mc-brottsligheten. I det handlingsprogram som är antaget förutskickas
            en samordnad och förstärkt kriminalunderrättelseverksamhet med
            inriktning på mc-kriminalitet, som i dag bedrivs i mycket dolda
            och slutna former. Vi måste bygga upp ett mer effektivt underrättelsearbete
            i detta sammanhang.
          </note>
          <note>
            Rikskriminalens arbetsinsatser skall också utökas och en samverkan
            skall ske med polismyndigheter, säkerhetspolisen, tullen, Kriminalvårdsstyrelsen
            och utländska och mellanstatliga polisorganisationer.
          </note>
          <note>
            Precis som Siw Persson säger är ju den typ av kriminalitet som
            är knuten till mc-brottsligheten utbredd också i en rad andra
            länder. Men nu är trycket starkt när det gäller Sverige och Finland,
            och vi måste se till att vi skärper våra insatser på det här området.
            Jag tycker att de krav som förs fram i de båda reservationerna
            är att slå in öppna dörrar eftersom åtgärder är på gång precis
            i den riktning som efterlyses.
          </note>
          <note>
            I reservation nr 3 kräver moderaterna ökade insatser för att
            beivra otillåten utlämning av film och videogram. Jag vill bara
            hänvisa till vad kulturministern anförde på en pressträff den
            12 december. Hon redovisade då en handbok om våldsskildringar
            som nu går ut till breda lager i samhället som ett informations-
            och diskussionsmaterial. I anslutning till att hon på pressträffen
            presenterade handboken sade hon också att Kulturdepartementet
            avser att se över de myndigheter som har till uppgift att bevaka
            och granska våldsskildringarna. En sådan översyn skall alltså
            göras för att få myndigheterna att arbeta effektivare när det
            gäller att använda den lagstiftning som finns i dag.
          </note>
          <note>
            Reservation nr 4 tar upp frågan om utvidgning av lagstiftningen
            om hets mot folkgrupp. Man kan väl i dag konstatera att det efter
            den utvidgning som trädde i kraft 1989 numera är tillräckligt
            för straffbarhet att ett hot eller uttalande om hets mot folkgrupp
            sprids. Även om yttrandena sprids i en förening är de alltså kriminaliserade.
          </note>
          <note>
            Däremot är det inte kriminaliserat i dag att göra uttalanden
            om att förintelsen inte ägde rum. Att kriminalisera det skulle
            vara ett mycket klart ingrepp i den väldigt generösa yttrandefrihet
            som vi har i
          </note>
          <note>
            Sverige i dag. Jag tycker att det viktigt att det förs en öppen
            debatt med de grupper eller personer som för fram så befängda
            påståenden som att förintelsen inte har ägt rum. Men precis som
            konstitutionsutskottet sade när man behandlade liknande motionsyrkanden
            våren 1992 är det samtidigt också viktigt att värna yttrandefriheten
            och en allmän och fri debatt. Jag tror att vi mest är betjänta
            av att öppet föra debatten med de antidemokratiska krafter som
            verkar på det här området.
          </note>
          <note>
            När det gäller förbudet mot rasistiska organisationer skulle
            jag till Rolf Åbjörnsson vilja ställa en fråga. Det fanns en antydan
            i hans anförande om att det skulle finnas något slags annat dunkelt
            motiv till varför man inte vill kriminalisera rasistiska organisationer.
            Nu vill jag att Rolf Åbjörnsson utvecklar vad det är för farhågor
            för dunkla motiv i detta avseende.
          </note>
          <note>
            Det har snarare förts ett resonemang om vilken grad av effektivitet
            vi uppnår med olika typer av lagstiftningsåtgärder. Vi som har
            varit motståndare till en kriminalisering av rasistiska organisationer
            har inte sett det som ett effektivt instrument utan snarare som
            ett kontraproduktivt instrument för att bekämpa rasistiska yttringar
            och organisationer.
          </note>
          <note>
            Socialdemokraterna ser naturligtvis mycket allvarligt på de yttringar
            som kanske har växt sig starkare under senare tid när det gäller
            rasism, nazism och främlingsfientlighet. Det är yttringar som
            med kraft måste bekämpas från samhällets sida. Jag tror att polisens
            och säkerhetspolisens arbete med en ökad tonvikt på brottsbekämpningen
            på det här området kan vara framgångsrikt. Men jag tror inte att
            en kriminalisering och ett förbud av rasistiska organisationer
            på de grunder som har anförts i utskottets utlåtande är ett särdeles
            effektivt instrument i det avseendet.
          </note>
          <note>
            Jag skall inte fortsätta diskussionen om brott mot homosexuella.
            Frågan har ju behandlats tidigare i dag i kammaren. Jag skall
            på den punkten bara yrka avslag på reservationen.
          </note>
          <note>
            I stället går jag till frågan om påföljder för grova narkotikabrott.
            Låt mig till Jeppe Johnsson säga att jag tycker att det har rått
            en bred enighet - jag har understrukit det i flera debatter i
            kammaren - om svensk restriktiv narkotikapolitik. Jag tror inte
            att den enigheten faller på frågan om man förespråkar livstidsstraff
            eller inte. Vi har i dag i Sverige en mycket hård narkotikastrafflagstiftning
            med ett maximibrott på 10 år i straffskalan och med en möjlighet
            att vid flera brott döma till upp till 14 och vid återfall i brottslighet
            upp till 18 års fängelse. Med de straffen tycker jag inte att
            man kan påstå att vi behandlar grovt narkotikabrott som ett milt
            brott. Vi har en utomordentligt hård strafflagstiftning i detta
            avseende. Det är en hård strafflagstiftning också på det viset
            att all befattning med narkotika är straffbelagd i Sverige, till
            skillnad från en del andra länder.
          </note>
          <note>
            Pratar man narkotikapolitik tror jag att det är viktigt precis
            som Alice Åström underströk att inte bara uppehålla sig vid strafflagstiftningen.
            Att vi bakåt i tiden har varit framgångsrika i narkotikakampen
            hänger nog mer samman med att vi har gått fram på olika fronter.
            Vi har försökt att se till att ha en utbyggd social behandlingsorganisation.
            Det finns brister i den i dag. Vi har försökt att arbeta mycket
            förebyggande med informationsinsatser, och vi har haft en restriktiv
            kontrollpolitik. De här tre framgångslinjerna tror jag sammantaget
            har gjort att vi har varit framgångsrika i Sverige. Andra länder
            har inte haft en sådan sammanhållen narkotikapolitik.
          </note>
          <note>
            Därför tycker jag nog att det är litet onödigt att utmåla förslaget
            som förs fram av moderaterna om att införa livstidsstraff som
            den stora skillnaden när det gäller narkotikapolitik. Det skulle
            inte spela någon som helst roll för framgången när det gäller
            att bekämpa narkotika om man införde livstidsstraff.
          </note>
          <note>
            Vi har i dag som jag underströk en utomordentligt hård syn på
            narkotikabrott, vilket framgår av de straffbestämmelser som finns.
          </note>
          <note>
            När det gäller påföljden för psykiskt störda lagöverträdare i
            reservation nr 8 innebar 1991 års reform en ökad restriktiv användning
            av överlämnandepåföljden. Vi tog bort jämställdhetsfallen och
            vi införde också möjlighet till särskild utskrivningsprövning
            när domstol skulle ta ställning till utskrivningsförfarandet och
            vid vilken tidpunkt man kunde tänka sig att skriva ut dem som
            var dömda till psykiatrisk vård.
          </note>
          <note>
            Nu har det skett en utvärdering av 1991 års reform av socialstyrelsen,
            och Straffansvarsutredningen som arbetar med en del av de här
            frågekomplexen kommer att lämna förslag inom en inte alltför avlägsen
            framtid. Utskottet tycker att det finns skäl att avvakta Straffansvarskommittén
            innan det finns anledning att överväga förändringar av den lagstiftning
            som infördes så sent som 1991.
          </note>
          <note>
            Fru talman! Med de här kommentarerna till reservationerna vill
            jag yrka bifall till utskottets hemställan och avslag på samtliga
            reservationer.
          </note>
          <note>
            Anf. 135 ALICE ÅSTRÖM (v) replik
          </note>
          <note>
            Fru talman! Jag vänder mig litet grand mot resonemanget när det
            gäller hets mot folkgrupp. Lars-
          </note>
          <note>
            Erik Lövdén säger att det är viktigt att försvara yttrandefriheten
            och att man måste angripa de här frågorna på ett annat sätt.
          </note>
          <note>
            Jag delar uppfattningen att man måste angripa frågorna på väldigt
            många olika sätt. Men när det gäller just yttrandefriheten, att
            man skall vara så försiktig med att begränsa den, vill jag göra
            några kommentarer.
          </note>
          <note>
            Den här reservationen handlar ju om frågan om förnekande av den
            nazistiska förintelsen av judar skall betraktas som ett hot och
            som den typen av yttrande. Det är inte någon förändring i yttrandefriheten
            som efterfrågas i reservationen. Det handlar mer om en definition
            och om uttalandet om att den nazistiska förintelsen inte har ägt
            rum skall betraktas som hets mot folkgrupp.
          </note>
          <note>
            Jag delar annars Lars-Eriks Lövdéns åsikter om att vi måste kunna
            bemöta dessa företeelser och nazistiska organisationer i en öppen
            debatt och med demokratiska medel och att förbud inte alltid är
            det rätta. Men när vi har en lagstiftning som förbjuder en viss
            typ av yttranden som hets mot folkgrupp anser jag att just detta
            uttalande bör hamna under denna lag.
          </note>
          <note>
            Anf. 136 JEPPE JOHNSSON (m) replik
          </note>
          <note>
            Fru talman! Lars-Erik Lövdén vittnar här om den breda enigheten
            om restriktiva åtgärder. Allting har naturligtvis en gradskillnad.
            Faktum kvarstår att när vi har föreslagit restriktiva åtgärder
            har ni för det mesta velat gå mildare fram. Men kriminaliseringen
            av eget bruk av narkotika gick ni ju långt om länge med på. Efter
            den borgerliga regeringens tillträde infördes också fängelse i
            straffskalan, vilket gör att denna lag inte blev en tandlös lag
            utan verkligen ger polisen rätt att ta blod- och urinprov.
          </note>
          <note>
            Ändringen är naturligtvis inte tillkommen för att straffa narkomaner
            utan för att man i god tid skall kunna få tag på inte minst ungdomar,
            Lars-Erik
          </note>
          <note>
            Lövdén, för att kunna ge dem den vård som både
          </note>
          <note>
            Lars-Erik Lövdén och jag tycker är så viktig. Men ni var motståndare
            när vi ville införa fängelse i straffskalan.
          </note>
          <note>
            Jag vill här fråga Lars-Erik Lövdén: Anser Lars-
          </note>
          <note>
            Erik Lövdén att de nya bestämmelserna är bra i kampen mot narkotikamissbruket,
            eller kommer
          </note>
          <note>
            Lars-Erik Lövdén och hans parti att komma med en återställare?
          </note>
          <note>
            Anf. 137 LARS-ERIK LÖVDÉN (s) replik
          </note>
          <note>
            Fru talman! Frågan kan besvaras med ett klart nej. Vi kommer
            inte att gå tillbaka till den gamla lagstiftningen. Det beror
            inte på att jag tror att den lagstiftning med fängelse i straffskalan
            som infördes av den borgerliga regeringen har någon större praktisk
            betydelse. Det har gjorts en del utvärderingar -
          </note>
          <note>
            en av Rikspolisstyrelsen och en av en mer oberoende forskare.
            De är ganska motstridiga. Jag tror inte att lagstiftningen har
            haft någon större effektivitet på området. Men någon återställare
            i det avseendet planeras inte av regeringen.
          </note>
          <note>
            Jag vill anknyta till något som jag är något bekymrad över i
            den narkotikapolitiska debatten. Moderaterna uppehåller sig väldigt
            mycket vid straffskalor och straffnivåer men talar sällan om behovet
            av åtgärder på andra områden. Jag känner i dag betydligt större
            bekymmer för utvecklingen när det gäller de sociala insatserna
            och behandlingsinsatser.
          </note>
          <note>
            Vi har till följd av det statsfinansiella moras som vi satts
            i och som vi försöker att ta oss ur haft svårt att ställa medel
            till förfogande för en utbyggnad av de sociala vård- och behandlingsinsatserna.
            Vi vet också att man inom socialtjänsten i storstadskommunerna
            är mycket arbetsbelastad med socialbidragsutbetalningar och andra
            insatser, vilket gör att man har svårt att ägna tillräcklig kraft
            åt det förebyggande arbetet på detta område.
          </note>
          <note>
            Detta känner jag som ett större bekymmer när det gäller narkotikapolitiken
            än att resonera kring straffsatser och livstidsstraff. Vi skall
            veta att det redan i dag döms ut väldigt hårda straff. Vi ligger
            högt i straffskalorna när det gäller narkotikabrott till skillnad
            från utdömda straff vid andra typer av brottslighet.
          </note>
          <note>
            Anf. 138 JEPPE JOHNSSON (m) replik
          </note>
          <note>
            Fru talman! Jag delar naturligtvis Lars-Erik Lövdéns oro för
            vad som händer i samhället. Jag delar också hans åsikt att det
            är viktigt att bekämpa narkotika på mer än en front. Där ingår
            givetvis ett förebyggande arbete. I det förebyggande arbetet är
            det viktigt att så få som möjligt börjar använda narkotika. Men
            också de som är på väg in i ett narkotikamissbruk måste vi kunna
            fånga upp väldigt tidigt.
          </note>
          <note>
            Narkotikabrottslighet är en mycket allvarlig brottslighet. Man
            profiterar på enskilda människors olycka och drogberoende. Då
            skall straffskalorna innehålla ett högt straffvärde för de allra
            grövsta narkotikabrotten. Därav vår motion och vårt yrkande.
          </note>
          <note>
            Anf. 139 LARS-ERIK LÖVDÉN (s) replik
          </note>
          <note>
            Fru talman! Jag har tyckt mig märka en ny antydan om att vi inte
            dömer till hårda straff för narkotikabrott. Vi dömer i dag till
            utomordentligt hårda straff för narkotikabrott. Domstolarna ligger
            högt upp i straffskalorna. De kan, som jag nämnde i mitt anförande,
            döma till så långa påföljder som 18 års fängelse.
          </note>
          <note>
            Jag måste säga att jag blir förvånad när jag hör att man kräver
            livstidsstraff, eller antyder det, och tror att det skulle leda
            till bättre förhållanden när det gäller att motverka narkotikabrottslighet.
            Om man skulle införa livstidsstraff kommer det naturligtvis inte
            att påverka narkotikabrottsligheten över huvud taget, eftersom
            vi redan i dag har väldigt stränga påföljder vid narkotikabrott.
          </note>
          <note>
            Anf. 140 ROLF ÅBJÖRNSSON (kds) replik
          </note>
          <note>
            Fru talman! Om Lars-Erik Lövdén nu säger att det beror på effektivitetshänsyn
            och att det skulle vara kontraproduktivt att lagstifta mot rasistiska
            organisationer respekterar jag det. Mitt uttryck för en förundran
            beror på att jag har väldigt svårt att begripa det resonemanget.
            Där gör vi helt enkelt olika bedömning av sakläget. Jag tycker
            precis tvärtom.
          </note>
          <note>
            Jag skulle sätta stort värde på att möjligen få någon kommentar
            till hur Sverige med hedern i behåll kan så fullständigt nonchalera
            ett klart uttalat krav om att lagstifta i detta hänseende.
          </note>
          <note>
            Anf. 141 LARS-ERIK LÖVDÉN (s) replik
          </note>
          <note>
            Fru talman! Det är inte bara regeringen som har haft uppfattningen
            att vi uppfyller Europakonventionens krav. Den uppfattningen har
            också riksdagen haft. Anledningen till att vi har gjort den bedömningen
            är ju att vår lagstiftning innebär att varje yttring av rasism
            är förbjuden.
          </note>
          <note>
            Detta gäller särskilt efter den lagändring som tillkom år 1989
            och som innebär att varje sådan yttring, även om den sker inom
            föreningens slutna väggar, är förbjuden. På det sättet har vi
            ansett att vi uppfyller konventionens krav. Konventionen förutsätter
            också att varje stat har rätt att själv bestämma vilka metoder
            som man skall använda för att uppfylla konventionskraven.
          </note>
          <note>
            Jag vill än en gång knyta an till den fråga som jag riktade till
            Rolf Åbjörnsson. Det är bra att vi har klarat ut detta, eftersom
            jag tyckte att det fanns någon sorts antydan till att vi som är
            motståndare till ett organisationsförbud inte skulle se allvarligt
            på den här typen av företeelser i samhället. Det gör vi sannerligen.
          </note>
          <note>
            Vi har intagit den positionen, på de grunder som finns redovisade
            i utskottsbetänkandet, att just en kriminalisering av rasistiska
            organisationer inte skulle vara en framgångsrik och effektiv väg
            att beträda för att komma åt den här typen av yttringar.
          </note>
          <note>
            Anf. 142 KIA ANDREASSON (mp) replik
          </note>
          <note>
            Fru talman! Lars-Erik Lövdén säger när det gäller hets mot folkgrupp
            att man inte vill ha ingrepp i yttrandefriheten. Det argumentet
            möter jag ofta när man talar om frågor där problemet är att någon
            grupp skadar en annan grupp. Då handlar det alltid om yttrandefriheten.
            Men det måste väl finnas regler även för yttrandefriheten, Lars-Erik
            Lövdén? Friheten för en betyder ju ofrihet för andra, som lever
            under tyck och press.
          </note>
          <note>
            Det står även i FN:s deklaration artikel 5 att rätten till åsikts-
            och yttrandefrihet samt till församlings- och föreningsfrihet
            gäller sådant som sker i fredligt syfte. Dessa grupper har direkt
            uppmanat till att skada andra människor. Vi kan inte säga att
            vi har en effektiv lagstiftning när dessa grupper får samlas,
            demonstrera och ha en verksamhet. Polisen säger i dag att det
            finns sådana personer som skulle kunna organisera en fast grupp.
            Det finns möjligheter till det. Skall vi sitta och vänta på det
            och sedan stå handfallna?
          </note>
          <note>
            Jag skulle vilja ha svar på om detta med yttrandefriheten alltid
            är helt utan restriktioner.
          </note>
          <note>
            Anf. 143 LARS-ERIK LÖVDÉN (s) replik
          </note>
          <note>
            Fru talman! Jag tycker att det är viktigt att vi behåller en
            vidsträckt yttrandefrihet av flera skäl. Det är tillåtet i Sverige
            att även ge uttryck för befängda uppfattningar och befängda tankar.
            Dem skall vi i så fall bemöta genom att föra en debatt. Jag tycker
            att det är viktigt för ett demokratiskt samhälle att värna yttrandefriheten
            på det sättet.
          </note>
          <note>
            Sedan vill jag kommentera det Kia Andreasson tog upp i sitt anförande
            om att lagstiftningen på en del områden inte är tillräckligt effektiv
            i dag när det gäller att bekämpa rasistiska yttranden. Nu vet
            väl
          </note>
          <note>
            Kia Andreasson också om att det sker en översyn av bl.a. uniformsförbudslagstiftningen.
            Där är inriktningen ganska klar. Det handlar om att göra den gamla
            lagstiftningen från 1947 effektivare så att vi kan ingripa mot
            nazistiska symboler och liknande.
          </note>
          <note>
            Det sker alltså ett arbete i Justitiedepartementet, och jag hoppas
            att det skall komma ett resultat av det arbetet inom kort.
          </note>
          <note>
            Anf. 144 KIA ANDREASSON (mp) replik
          </note>
          <note>
            Fru talman! Jag tycker ändå att det finns en dubbelmoral i detta
            med yttrandefriheten. Det kräver ju sina offer. Jag får svaret
            att yttrandefriheten skall gälla när det gäller barnpornografi,
            jag får det när det gäller pornografiska framställningar där kvinnor
            framställs på ett mycket förtryckande sätt och jag får det nu
            när det gäller rasistiska organisationer. Jag får det även när
            det handlar om våldsvideo. De människor som producerar dessa saker
            skall ha frihet, men det kräver offer.
          </note>
          <note>
            Det finns också en annan utveckling som vi kan se när det gäller
            dessa rasistiska organisationer. Vem är det - mer än polisen som
            skyddar dem - som rycker ut när de samlas och demonstrerar? Vem
            är det som polisen skyddar dem emot? Jo, det är ju andra grupper
            som tycker att detta är fruktansvärt fel. På det viset blir det
            konfrontationer och ännu mer våld.
          </note>
          <note>
            Någonting är ju fel när vi tillåter detta gång på gång.
          </note>
          <note>
            Anf. 145 SIW PERSSON (fp) replik
          </note>
          <note>
            Fru talman! Lars-Erik Lövdén underströk att det bara rörde sig
            om vissa MC-klubbar. Jag hoppas att jag underströk det när jag
            sade att det var de s.k.
          </note>
          <note>
            outlaw-klubbarna. Som både Lars-Erik Lövdén och jag vet är det
            som väl är bara ett trettiotal som hittills har bestämt sig för
            att stå utanför lagen.
          </note>
          <note>
            Lars-Erik Lövdén sade att det pågår ett omfattande arbete. Det
            vet jag också, men problemet är ju att tiden rinner i väg och
            kriget trappas upp. Man kan ju faktiskt ta initiativ under pågående
            utredning om man anser att det krävs.
          </note>
          <note>
            Jag tycker att det är konstigt att det var först i höstas som
            RPS beslutade sig för ett handlingsprogram. Det var först nu i
            januari som det bildades en samordningsgrupp. Visst finns det
            att göra. Det gäller att se sanningen i vitögat. Verkligheten
            är värre än vad vi vill inse. Folk på gatan är inte bara oroliga
            - de är rädda. Det får inte gå så långt att man inte vågar gå
            ut därför att man riskerar sitt liv.
          </note>
          <note>
            Anf. 146 LARS-ERIK LÖVDÉN (s) replik
          </note>
          <note>
            Fru talman! Siw Persson och jag är överens om att det behövs
            åtgärder både för att stärka vittnenas situation och för att ingripa
            mer aktivt polisiärt mot
          </note>
          <note>
            MC-klubbarnas verksamhet. Nu är dessa åtgärder redan på gång.
            I mitt anförande hänvisade jag till den departementspromemoria
            som tar upp förslag på en rad insatser för att stärka vittnenas
            situation. Den presenterades förra året och bereds nu i regeringskansliet.
            Vi kan alltså vänta oss förslag från Justitiedepartementet i syfte
            att just stärka vittnenas situation.
          </note>
          <note>
            Sedan kan man naturligtvis vara kritisk till att polisen inte
            har agerat tidigare med kraft mot MC-
          </note>
          <note>
            klubbarnas verksamhet. Nu har ändå Rikspolisstyrelsen och de
            berörda lokala polismyndigheterna kommit fram till gemensamma
            handlingslinjer. De innefattar insatser både från Rikskriminalens
            sida och från de berörda lokala polismyndigheternas sida.
          </note>
          <note>
            Jag vill än en gång understryka vikten av att polisen bedriver
            det arbetet med kraft så att vi inte får en mer permanent och
            etablerad MC-brottslighet i Sverige som vi på sikt kommer att
            få mycket stora problem med. Vi har redan problem med detta, men
            vi kan få ännu svårare att möta detta om vi inte vidtar åtgärder
            just nu.
          </note>
          <note>
            Anf. 147 SIW PERSSON (fp) replik
          </note>
          <note>
            Fru talman! Det är klart att vi är överens, Lars-
          </note>
          <note>
            Erik Lövdén. Det vore ju konstigt annars. Jag tror inte att det
            finns någon som tycker annorlunda egentligen. Men det praktiska
            problemet är att de som jobbar ute på fältet inte känner att de
            har den stöttning som de borde. Dyrbar tid har i onödan runnit
            i väg därför att det, som vanligt tyvärr, har lagts för mycket
            energi på prestige.
          </note>
          <note type="speaker">
            Anf. 148 SIVERT CARLSSON (c)
          </note>
          <note>
            Fru talman! Tiden går, och jag skall fatta mig ganska kort efter
            den här diskussionen.
          </note>
          <note>
            Under senare tid har ett antal fall uppmärksammats då vittnen
            har tagit tillbaka tidigare avlagda vittnesmål och där det har
            varit uppenbart att någon form av hot har varit orsaken till tillbakadragandet.
          </note>
          <note>
            Omfattningen är inte klarlagd, men det är dock klarlagt att hot
            och våldsyttringar mot vittnen förekommer. Det är givetvis ett
            problem för rättsväsendet, men kanske än mer för den enskilde.
          </note>
          <note>
            Enligt Centerpartiets och min mening - och jag tror att många
            är överens med oss om det - krävs det dels ökade satsningar och
            en rad åtgärder för vittnesskydd såsom stödpersoner, målsägarbiträden,
            lokala handlingsplaner, eventuella ombyggnader av domstolar m.m.,
            dels, och kanske framför allt, en förändring i brottsbalken som
            innebär att straffskalan skärps beträffande övergrepp i rättssak,
            som det heter.
          </note>
          <note>
            Fru talman! Enligt min mening är det inte rimligt att det kan
            dömas ut böter och villkorlig dom för den här typen av brott -
            att tysta och hota vittnen. Jag tycker att brottet övergrepp i
            rättssak är så pass allvarligt att nuvarande straffskala bör skärpas
            för att förhindra och förhoppningsvis stoppa en hotande pågående
            negativ utveckling.
          </note>
          <note>
            Fängelsestraff bör här vara den regelmässiga och naturliga åtföljden
            och straffutmätningen. Jag skulle vilja uttrycka det så här: Ett
            absolut skydd för vittne och vittnes integritet är en av de fundamentala
            grundstenarna i en rättsstat. Jag vill inte använda uttrycket
            att slå in öppna dörrar. Det är snarare en markering, en drivning
            och ett yrkande till något som mycket snart blir nödvändigt.
          </note>
          <note>
            Fru talman! Jag ställer mig bakom de reservationer i vilka Centern
            har deltagit, och yrkar med detta bifall till reservation 2.
          </note>
          <note type="speaker">
            Anf. 149 HÅKAN HOLMBERG (fp)
          </note>
          <note>
            Fru talman! Jag skall begränsa mig till att säga något om moment
            6 i utskottets yttrande. Det handlar om hets mot folkgrupp. Jag
            vill uttrycka min förvåning över att det inte finns någon argumentering
            i sak här mot det som förespråkas i den motion som finns i bakgrunden.
            Det finns egentligen inte heller någon argumentering mot det som
            sägs i reservationen.
          </note>
          <note>
            Det som står i majoritetstexten är självklarheter som inte alls
            berör de specifika problem som motionen tar upp, och som i grunden
            har att göra med definitionen av vad som skall förstås med hets
            mot folkgrupp. Jag konstaterar att Lars-Erik Lövdén, som hade
            chansen nyss när Alice Åström mycket klargörande påpekade precis
            detta, inte ens kommenterade saken. Det tycker jag var tråkigt.
            Vi har nämligen en lag om hets mot folkgrupp, och frågan är vad
            som skall uppfattas som hets mot folkgrupp.
          </note>
          <note>
            Problemet i detta fall har mycket väl utvecklats i motionen.
            Det har även utvecklats i debatten i olika sammanhang, såväl i
            som utanför kammaren, och under rätt många år. Problemet är den
            tillämpning av lagen om hets mot folkgrupp som nu förekommer.
          </note>
          <note>
            Detta illustreras allra tydligast av de tre rättegångar i rad
            som hölls mot Radio Islam och Ahmed Rahmi för ett par år sedan.
          </note>
          <note>
            Om man som säger, vilket Radio Islam gjorde då och då i sina
            sändningar, att förintelsen är påhittad av judarna så döms man.
            Det blev en fällande dom för de uttalandena. Men det fanns ett
            antal andra tillfällen då Radio Islam rationaliserade argumenteringen
            och tog det litet snabbare. Man sade bara att förintelsen är påhittad,
            och hoppade just i den meningen över satsen med judarna för att
            sedan komma in på den någon annanstans, t.ex. tre rader längre
            fram. I dessa fall friades man, därför att meningen var annorlunda
            uppbyggd.
          </note>
          <note>
            I formell mening pekar man ju inte ut någon grupp om man säger
            att förintelsen är påhittad - men var och en inser att den reella
            skillnaden mellan dessa två typer av uttalanden är noll. Det är
            bara hårklyverier att försöka göra gällande att det ena är hets
            mot folkgrupp och det andra inte. Naturligtvis är det fråga om
            det i båda fallen.
          </note>
          <note>
            Därmed har rättspraxis olyckligtvis kommit att öppna ett fönster
            för en typ av hets som vi inte skall ha i Sverige, och som man
            i andra europeiska länder har sett till att inte släppa fram.
            På detta sätt bidrar vi olyckligtvis i vårt land till att legitimera
            den mest förrädiska formen av nynazistisk propaganda, nämligen
            den som går ut på att bryta ned det avgörande motståndet mot en
            upprepning av det som har hänt.
          </note>
          <note>
            Vi vet ju alla att detta har hänt.
          </note>
          <note>
            Om man kan få tillräckligt många att tro att detta är omstritt
            bland forskarna och att det finns olika teorier osv., har man
            tagit det första och viktigaste steget mot det man vill uppnå
            - att upprepa alltsammans. Egentligen behöver man inte säga detta,
            men jag gör det ändå. Att förintelsen inte skulle ha ägt rum är
            inte fråga om en vetenskaplig teori. Men det är precis vad de
            som påstår detta vill få oss att tro.
          </note>
          <note>
            De uppträder maskerade till forskare. I Kalifornien finns ett
            helt institut. Det kallas så, fast det bara är en helt vanlig
            nazistisk propagandalokal. Man kallar det för institut och skickar
            ut en tidskrift över världen som heter Journal of Historical Review.
            Den innehåller artiklar försedda med fotnoter och annat som hör
            hemma i vilken vetenskaplig tidskrift som helst. Det är bara det
            att ingen av dem som skriver i tidningen är forskare, och i synnerhet
            inte i historia.
          </note>
          <note>
            Det är de vanliga nazistiska propagandisterna. Det är inte de
            allra vulgäraste som förekommer där - de är förmodligen inte kapabla
            att skriva - men de något mer sofistikerade som kan formulera
            fullständiga meningar. Faurisson, mannen som är den mest kända
            i Europa av denna kategori personer, är inte historiker alls.
            Han är litteraturvetare, vilket är någonting annat.
          </note>
          <note>
            Tyvärr finns ett problem - om man vill kalla det så - i reciten
            i betänkandet. Där hänvisas, liksom i motionen, till Europaparlamentet.
            Europaparlamentet har förstått vad detta handlar om - till skillnad
            från utskottets majoritet, tvingas jag erkänna. Men
          </note>
          <note>
            Europaparlamentet har råkat uttrycka sig så klumpigt att det
            talas om just "teorier". Detta är inte teorier. Det finns inte
            en historikerskola som säger att förintelsen är påhittad. Det
            finns icke en historiker i världen som hävdar detta. Det handlar
            om någonting annat, och det tror jag att vi alla förstår.
          </note>
          <note>
            Jag tror att det vore bra om det på något sätt klargjordes i
            den diskussion som möjligen kommer efter mig att vi i denna del
            är helt överens, alla som deltar här, om att detta inte är en
            fråga om två jämställda teorier. Det är fråga om å ena sidan den
            historiska sanningen som man sedan kan analysera på olika sätt,
            och å andra sidan ren nazistisk propaganda.
          </note>
          <note>
            Denna propagandas karaktär är mycket genomskinlig och tydlig.
            När dessa personer får hålla på en stund klargör de själva att
            de mycket väl vet att det är fråga om propaganda. Man vet att
            man ljuger, så att säga. Detta har formulerats mest slagkraftigt
            av den tyska nynazismens kanske mest intellegente ledare i modern
            tid, Michael Kühnen, med orden
          </note>
          <note>
            "Sänk slagskeppet Auschwitz!" Detta är alltså vad man skall göra
            - bryta ned motståndet genom att bryta ned kunskapen.
          </note>
          <note>
            I VAM:s tidningar i Sverige ser man bilder på nynazister som
            står och gör Hitlerhälsning framför gaskamrar i gamla koncentrationsläger.
            Visst vet de vad det är frågan om! Det är inte frågan om två teorier,
            utan om propaganda som syftar till att bereda vägen för att på
            nytt få göra det som man inte kunde fortsätta med efter 1945.
            Det vore lämpligt om vi som sitter här och stiftar svensk lag
            visade att vi förstår vad det är frågan om och att vi inte låter
            oss luras av det här packet.
          </note>
          <note>
            Anf. 150 LARS-ERIK LÖVDÉN (s)
          </note>
          <note>
            Fru talman! Jag vill göra en kommentar till det
          </note>
          <note>
            Håkan Holmberg säger om att vi i utskottsmajoritetstexten har
            hänvisat till Europaparlamentet, där det talas om teorier.
          </note>
          <note>
            Naturligtvis är det inga vetenskapliga teorier -
          </note>
          <note>
            det är påståenden. Jag tror att Europaparlamentet också avsåg
            detta. Vi har bara citerat vad Europaparlamentet har sagt i sin
            resolution. Jag vill göra klart att det naturligtvis inte är fråga
            om några vetenskapliga teorier, utan yviga påståenden.
          </note>
          <note type="speaker">
            Anf. 151 HÅKAN HOLMBERG (fp)
          </note>
          <note>
            Fru talman! Jag är tacksam för detta påpekande.
          </note>
          <note>
            Jag hade inte väntat mig någonting annat, men jag menar att det
            är viktigt att detta sägs. Detta är nämligen en fråga som berör
            många människor oerhört starkt.
          </note>
          <note>
            Jag vill erinra om vad som hände för bara några månader sedan
            i en svensk TV-studio. Programledaren hade fått för sig att ordna
            en debatt mellan någon som hävdade att detta var lögn och någon
            som hävdade motsatsen. Den som skulle hävda motsatsen var
          </note>
          <note>
            Hedi Fried, en av Sveriges mest kända överlevande från förintelsen.
            Hon har varit med om detta, och klarat sig. När hon begrep vad
            programledaren hade för egendomlig tanke om hur det hela skulle
            läggas upp, reste hon sig och gick ut ur studion. Det är precis
            så väldigt många som har varit med om detta, och som har minnen
            av det i sin familj, reagerar inför varje försök att likställa
            den medvetna lögnen med den historiska verklighet vars följder
            vi alla ser runt omkring oss varenda dag.
          </note>
          <note>
            Jag är alltså tacksam för detta klargörande. Jag trodde inte
            att något annat skulle sägas, men det är viktigt att det står
            i protokollet. Det var därför jag tog upp frågan. Dessutom vidhåller
            jag mitt bifallsyrkande till reservationen med den motivering
            jag nämnde nyss. Det är respektabelt - om man så vill -
          </note>
          <note>
            att vilja avskaffa lagen om hets mot folkgrupp. Men vill man
            ha den kvar bör den vara konsekvent.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            13 § Antalet ledamöter i Högsta domstolen och Regeringsrätten,
            m.m.
          </note>
          <note>
            Föredrogs
          </note>
          <note>
            Justitieutskottets betänkande 1995/96:JuU16
          </note>
          <note>
            Antalet ledamöter i Högsta domstolen och Regeringsrätten, m.m.
            (prop. 1995/96:116)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            14 § Förnyad förklaring enligt artikel 46 i
          </note>
          <note>
            Europakonventionen
          </note>
          <note>
            Föredrogs
          </note>
          <note>
            Utrikesutskottets betänkande 1995/96:UU14
          </note>
          <note>
            Förnyad förklaring enligt artikel 46 i Europakonventionen (prop.
            1995/96:126)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            15 § Lånefinansiering av förskottsbetalningar
          </note>
          <note>
            Föredrogs
          </note>
          <note>
            Försvarsutskottets betänkande 1995/96:FöU3
          </note>
          <note>
            Lånefinansiering av förskottsbetalningar (prop.
          </note>
          <note>
            1995/96:105 delvis)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            Beslut
          </note>
          <note>
            SkU24 Vissa bestämmelser om tillämpningen av dubbelbeskattningsavtal
          </note>
          <note>
            Mom. 2 (retroaktiviteten i reglerna, m.m.)
          </note>
          <note>
            1. utskottet
          </note>
          <note>
            2. res. i motsvarande del (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            69 för res.
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 19 fp, 17 v, 17 mp, 13 kds
          </note>
          <note>
            För res.: 69 m
          </note>
          <note>
            Avstod: 1 kds
          </note>
          <note>
            Frånvarande: 20 s, 11 m, 6 c, 7 fp, 5 v, 1 mp, 1 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU13 Ny åklagarorganisation
          </note>
          <note>
            Mom. 2 (åklagarkamrarnas antal)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            269 för utskottet
          </note>
          <note>
            21 för res. 1
          </note>
          <note>
            8 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 69 m, 19 fp, 18 v, 7 mp, 14 kds
          </note>
          <note>
            För res. 1: 21 c
          </note>
          <note>
            Avstod: 8 mp
          </note>
          <note>
            Frånvarande: 19 s, 11 m, 6 c, 7 fp, 4 v, 3 mp, 1 kds
          </note>
          <note>
            Mom. 3 (närheten till polisens utredare)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            212 för utskottet
          </note>
          <note>
            87 för res. 2
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 19 c, 19 fp, 18 v, 14 kds
          </note>
          <note>
            För res. 2: 69 m, 1 c, 17 mp
          </note>
          <note>
            Frånvarande: 19 s, 11 m, 7 c, 7 fp, 4 v, 1 mp, 1 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU14 Vissa straffrättsliga frågor
          </note>
          <note>
            Mom. 1 (mc-relaterad brottslighet)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            280 för utskottet
          </note>
          <note>
            19 för res. 1
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 69 m, 21 c, 18 v, 16 mp, 14 kds
          </note>
          <note>
            För res. 1: 19 fp
          </note>
          <note>
            Avstod: 1 mp
          </note>
          <note>
            Frånvarande: 19 s, 11 m, 6 c, 7 fp, 4 v, 1 mp, 1 kds
          </note>
          <note>
            Mom. 2 (påföljden för övergrepp i rättssak)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            278 för utskottet
          </note>
          <note>
            21 för res. 2
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 69 m, 19 fp, 18 v, 16 mp, 14 kds
          </note>
          <note>
            För res. 2: 21 c
          </note>
          <note>
            Frånvarande: 19 s, 11 m, 6 c, 7 fp, 4 v, 2 mp, 1 kds
          </note>
          <note>
            Mom. 6 (hets mot folkgrupp)
          </note>
          <note>
            1. utskottet
          </note>
          <note>
            2. res. 4 (fp, v, mp, kds)
          </note>
          <note>
            Votering:
          </note>
          <note>
            229 för utskottet
          </note>
          <note>
            67 för res. 4
          </note>
          <note>
            1 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 68 m, 19 c, 1 kds
          </note>
          <note>
            För res. 4: 19 fp, 18 v, 17 mp, 13 kds
          </note>
          <note>
            Avstod: 1 c
          </note>
          <note>
            Frånvarande: 20 s, 12 m, 7 c, 7 fp, 4 v, 1 mp, 1 kds
          </note>
          <note>
            Mom. 7 (förbud mot rasistiska organisationer)
          </note>
          <note>
            1. utskottet
          </note>
          <note>
            2. res. 5 (mp, kds)
          </note>
          <note>
            Votering:
          </note>
          <note>
            266 för utskottet
          </note>
          <note>
            28 för res. 5
          </note>
          <note>
            3 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 69 m, 21 c, 18 fp, 18 v, 1 mp
          </note>
          <note>
            För res. 5: 15 mp, 13 kds
          </note>
          <note>
            Avstod: 1 s, 1 mp, 1 kds
          </note>
          <note>
            Frånvarande: 21 s, 11 m, 6 c, 8 fp, 4 v, 1 mp, 1 kds
          </note>
          <note>
            Mom. 9 (brott mot homosexuella)
          </note>
          <note>
            1. utskottet
          </note>
          <note>
            2. res. 6 (fp, v, mp)
          </note>
          <note>
            Votering:
          </note>
          <note>
            243 för utskottet
          </note>
          <note>
            55 för res. 6
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 69 m, 19 c, 14 kds
          </note>
          <note>
            För res. 6: 1 c, 19 fp, 18 v, 17 mp
          </note>
          <note>
            Avstod: 1 s
          </note>
          <note>
            Frånvarande: 19 s, 11 m, 7 c, 7 fp, 4 v, 1 mp, 1 kds
          </note>
          <note>
            Mom. 12 (påföljden för grovt narkotikabrott)
          </note>
          <note>
            1. utskottet
          </note>
          <note>
            2. res. 7 (m)
          </note>
          <note>
            Votering:
          </note>
          <note>
            230 för utskottet
          </note>
          <note>
            69 för res. 7
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 1 m, 20 c, 19 fp, 18 v, 17 mp, 14
          </note>
          <note>
            kds
          </note>
          <note>
            För res. 7: 68 m, 1 c
          </note>
          <note>
            Frånvarande: 20 s, 11 m, 6 c, 7 fp, 4 v, 1 mp, 1 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU16 Antalet ledamöter i Högsta domstolen och
          </note>
          <note>
            Regeringsrätten, m.m.
          </note>
          <note>
            Kammaren biföll utskottets hemställan.
          </note>
          <note>
            UU14 Förnyad förklaring enligt artikel 46 i Europakonventionen
          </note>
          <note>
            Kammaren biföll utskottets hemställan.
          </note>
          <note>
            FöU3 Lånefinansiering av förskottsbetalningar
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            fick avgöras i ett sammanhang vid arbetsplenum onsdagen den 13
            mars.
          </note>
          <note>
            16 § Arbetsskadefrågor m.m.
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1995/96:SfU3
          </note>
          <note>
            Arbetsskadefrågor m.m.
          </note>
          <note type="speaker">
            Anf. 152 HANS ANDERSSON (v)
          </note>
          <note>
            Fru talman! Det är i första hand två ting som jag tänkte ta upp,
            och de relaterar till två Vänsterpartimotioner. Det första kan
            tyckas vara en begränsad fråga, men den är viktig ändå. Den utmynnar
            för vår del i en reservation till betänkandet, nämligen reservation
            nr 3, som handlar om arbetshjälpmedel till synskadade.
          </note>
          <note>
            Vårt förslag innebär inga ökade kostnader. Vårt förslag innebär
            i själva verket att det blir mera praktiskt, att det blir en snabbare
            hantering att få tag i talkassetter och punktskrift just för människor
            som är väldigt beroende av att utveckla sin kompetens och behöver
            de här hjälpmedlen i arbetslivet. Det är en omständlig process
            i dag.
          </note>
          <note>
            Vi har fått en väldig mängd information från de synskadade i
            arbetslivet och från deras organisationer, som säger att en åtgärd
            i enlighet med vårt förslag och reservation nr 3 skulle vara till
            stor fördel.
          </note>
          <note>
            Det skulle bli en gemensam instans som behandlar arbetshjälpmedlen.
            Man skulle slippa tidsspillan. Det skulle faktiskt också bli billigare.
            Det skulle inte dröja så länge. Det skulle vara till gagn för
            de synskadade i arbetslivet.
          </note>
          <note>
            Fru talman! Jag yrkar härmed bifall till reservation nr 3.
          </note>
          <note>
            Så går jag över till den större frågan. Den handlar om arbetsskadorna
            och därmed arbetsmiljön. Där beslutade riksdagen, mot Vänsterpartiets
            uppfattning, att förändra arbetsskadebegreppet och bevisreglerna
            när det gällde arbetsskador 1993. Vi menade då att det här skulle
            innebära stora nackdelar. Det skulle innebära svårigheter framför
            allt för kvinnor, som alltmer drabbas av arbetssjukdomar, och
            den delen av arbetsskadebegreppet, t.ex. belastningsskador. När
            det gäller olycksfallen är det ingen större förändring, och det
            är egentligen en situation som handlar om män.
          </note>
          <note>
            Jag är mycket besviken på utskottets behandling;
          </note>
          <note>
            det är egentligen bara en rundgång från förra gången ärendet
            var uppe. Man avvisar rutinmässigt dessa frågor, trots att verkligheten
            talar ett annat språk.
          </note>
          <note>
            Det gäller hela området arbetsmiljö, rehabiliteringsfrågor, företagshälsovård,
            att införa bättre incitament på våra arbetsplatser, att göra något
            åt arbetsmiljön och att få i gång rehabiliteringen samt att inte
            låta de arbetande i kraft av sina skador bära bördorna av produktionen.
          </note>
          <note>
            Vi har föreslagit att man på det här området, lika väl som när
            det gäller de allmänna miljöfrågorna, skall internalisera kostnaderna,
            låta produktionen verkligen bära de reella kostnaderna för arbetslivet.
          </note>
          <note>
            Vi har menat att differentierade arbetsgivaravgifter, alltefter
            vilken skadefrekvens arbetsställena har, vore en bra metodik.
            Kostnadsansvaret måste läggas där det hör hemma: inte i socialförsäkringssystemet
            och inte i förtidspensionssystemet, utan i näringslivet, som producerar
            arbetsskadorna och därmed kostnaderna.
          </note>
          <note>
            Det finns många myter, och en myt som länge var väldigt gångbar
            hette att det var arbetsskadeförsäkringen som producerade de arbetsskadade
            och snarast förhindrade förebyggande arbetsmiljöarbete och rehabilitering.
          </note>
          <note>
            Riksförsäkringsverket har gjort en rejäl genomgång av flera tusen
            sjukfallsärenden från perioden
          </note>
          <note>
            1986-1991 och konstaterar att "det kanske mest frapperande resultatet
            i sökandet efter faktorer som ökar den försäkrades möjligheter
            till rehabilitering har varit att en anmälan om arbetsskada främjar
            påbörjandet av rehabilitering". Man "avfärdar påståenden om att
            arbetsskadeförsäkringen skulle vara rehabiliteringshämmande".
          </note>
          <note>
            De förändringar som föreslogs innebar att det blev svårare att
            få en arbetssjukdom klassad som en arbetssjukdom. Det tidigare
            begreppet sannolikt ändrades till hög grad av sannolikhet. Och
            den tidigare definitionen om ej betydligt starkare skäl talar
            mot det ersattes med om övervägande skäl talar för det.
          </note>
          <note>
            Den tidigare lagstiftningen var till förmån för den som var drabbad
            av arbetssjukdom. Den nuvarande är till för, som jag ser det,
            att sortera ut många skador, framför allt belastningsskador, från
            arbetssjukdomsbegreppet.
          </note>
          <note>
            De fackliga organisationerna har naturligtvis sett det här. LO
            konstaterar följande i sin skrift om ohälsoförsäkringen:
          </note>
          <note>
            "Det nya skadebegreppet drabbar främst belastningsskador. Det
            har blivit betydligt svårare att bevisa att axel-, rygg- och nackskador
            beror på arbetet.
          </note>
          <note>
            Förändringen drabbar främst de lågavlönade och allra mest kvinnorna
            eftersom 80 procent av alla arbetssjukdomar som drabbar kvinnor
            är belastningssjukdomar - - -."
          </note>
          <note>
            Därför är det inte så konstigt att LO, när man ger ut en skrift
            om klass, kön och fördelningseffekter i vårt samhälle, bland riksdagens
            beslut under senare år så kraftigt lyfter upp just arbetsskadeförsäkringen.
          </note>
          <note>
            Jag tycker, med tanke på att det finns ett generellt direktiv
            att titta på konsekvenser ur jämställdhetssynpunkt, att det vore
            självklart att belysa kvinnoaspekten och jämställdhetsaspekten
            av de förändringar som man gjorde när man beslutade om förändrat
            arbetsskadebegrepp. Att kvinnor drabbas så mycket tror jag beror
            på att mycket i arbetslivet har mannen som norm - verktyg, arbetsställningar,
            bord och stolar osv. Vi lever fortfarande kvar i stenåldern, trots
            att en del är gjort när det gäller arbetsmiljöerna.
          </note>
          <note>
            Det beror också på att kvinnor ofta har monotona arbeten och
            befinner sig längst ned i hierarkin och på att kvinnor har servicearbeten,
            som ofta inte anses vara tunga. Det är butiksarbete vid kassor,
            vård- och omsorgsarbete, lokalvård och städarbete, som är tungt
            och sliter ned kroppen. Det är ingen tillfällighet att det är
            en så hög skadefrekvens, så många arbetssjukdomar och en hög frekvens
            förtidspensioner bland kvinnor.
          </note>
          <note>
            När beslutet fattades i december 1992 var Socialdemokraterna
            överens med oss om denna uppfattning. Både i kammardebatten och
            i reservationerna framgick det klart att Socialdemokraterna inte
            kunde ställa upp på detta. Man ansåg att det inte var rimligt
            att införa de här försämringarna i försäkringssystemet, innan
            man hade noggrant belyst och genomlyst konsekvenserna. Det skulle
            göras i vad som kom att bli Sjuk- och arbetsskadeberedningen.
            Den har ännu inte lagt fram förslag på det här området. Den har
            knappast tagit upp detta till diskussion. Det har jag fått erfara
            när jag har lyssnat på vad man har gjort.
          </note>
          <note>
            Därför blir jag mycket bekymrad när jag ser vad utskottet säger
            i sin nuvarande text på s. 3, där man hänvisar till det gamla
            utskottsbetänkandet. Man ansåg då att det "var tveksamt om gränserna
            för de i grunden arbetsrelaterade skadorna och de icke arbetsrelaterade
            skadorna kunde upprätthållas. Enligt utskottet kunde ett genomförande
            av de föreslagna reglerna innebära bättre möjligheter i detta
            hänseende och på så sätt stärka det förebyggande arbetsmiljöarbetet."
          </note>
          <note>
            Det talas alltså om "bättre möjligheter". Ja, vad som har hänt
            är att man praktiskt taget inte kan få belastningsskador godkända
            och att kvinnor till mycket stor del sorteras ut. Att det är så
            har vidimerats för mig vid mängder av arbetsplatsbesök, i verkstäder
            inom verkstadsindustrin och på vårdarbetsplatser i kommunerna.
            Den som orkar kan lyfta luren och prata med Metall, Kommunal eller
            några av dem som företräder de lågavlönade människor som har manuella
            arbeten och som i mycket hög grad drabbas av dessa skador.
          </note>
          <note>
            Det vi föreslår är helt enkelt det som Socialdemokraterna stod
            bakom för några år sedan, nämligen att vi skall återinföra det
            gamla arbetsskadebegreppet och de gamla bevisreglerna tills vi
            har utrett frågan, sett konsekvenserna och kan ta ansvar för en
            ny tingens ordning. Jag står kvar vid den uppfattningen, och det
            är skälet till att jag vill tillstyrka reservation nr 1. Därmed
            är reservation nr 2 av Ragnhild Pohanka automatiskt tillgodosedd.
          </note>
          <note type="speaker">
            Anf. 153 RAGNHILD POHANKA (mp)
          </note>
          <note>
            Fru talman! Det mest förvirrande under den här riksdagsperioden
            tycks mig vara att utskottens majoritet ömsom ändrar regler under
            utredningarnas pågående arbete och ömsom vid beslut hänvisar till
            att man inte skall ändra någonting under utredningstiden. Just
            den här förvirringen härrör sig från tidigare år, men det är väldigt
            ofta på det sättet. Det är litet förundrande, och orsakerna till
            det är helt förvirrande.
          </note>
          <note>
            Miljöpartiet yrkar bifall till reservation 1 och står bakom reservation
            2. Jag reserverade mig i utskottet till förmån för en Vänsterpartimotion,
            och då tycker jag inte att det är motiverat att våra reservationer
            ställs mot varandra i en votering.
          </note>
          <note>
            Vi anser att kravet på skärpt bevisning har minskat möjligheterna
            att få en arbetsskada godkänd, vilket väl var avsikten. Det gäller
            speciellt belastningsskador, som till allra största delen drabbar
            kvinnor. Om färre arbetsskador godkänns kan det självklart innebära
            att arbetsgivarna anser arbetsmiljön godkänd och att incitamentet
            att förbättra den minskas.
          </note>
          <note>
            "Fr.o.m. den 1 januari 1993 har kravet på skadlighet hos en arbetsmiljöfaktor
            höjts från sannolikhet till hög grad av sannolikhet", står det
            i betänkandet.
          </note>
          <note>
            "Även den s.k. bevisregelns utformning har skärps så att orsakssamband
            numera skall anses föreligga mellan en skada och ett olycksfall
            eller annan skadlig inverkan i arbetet om övervägande skäl talar
            för ett sådant samband", står det vidare. Det här är en sorts
            omvänd bevisföring, och man får alltså mycket svårare att bevisa
            sin arbetsskada.
          </note>
          <note>
            Betänkandet fortsätter: "Vidare gäller sedan den
          </note>
          <note>
            1 juli 1993 att rätten till arbetsskadesjukpenning har slopats
            för den som är försäkrad enligt lagen
          </note>
          <note>
            (1962:381) om allmän försäkring." Det minsta Miljöpartiet begär
            är att lagändringen återställs tills
          </note>
          <note>
            Sjuk- och arbetsskadekommitténs arbete resulterar i en proposition
            i frågan och vi får se hur den blir. Jag vet att kommittén ännu
            inte har behandlat det här färdigt, men vi hoppas kunna påverka
            behandlingen något med den här lilla debatten och med reservationerna.
          </note>
          <note>
            Anf. 154 SVEN-ÅKE NYGÅRDS (s)
          </note>
          <note>
            Fru talman! I betänkandet har utskottet behandlat sex motionsyrkanden
            som i huvudsak rör arbetsskadeförsäkringen. En av motionerna gäller
            arbetshjälpmedel till synskadade.
          </note>
          <note>
            Utskottsbehandlingen har gett anledning till tre reservationer.
          </note>
          <note>
            Reservationerna 1 och 2 handlar om arbetsskadebegreppet och rehabilitering
            vid arbetsskada. De krav som tas upp i reservationerna har tidigare
            avslagits av riksdagen. Utskottsmajoriteten anser att arbetsskadebegreppet
            skall behållas, med de argument som anges i betänkandet. Jag vill
            också erinra om det arbete som pågår i Sjuk- och arbetsskadekommittén.
          </note>
          <note>
            En del av de ställda förslagen behandlas i kommitténs arbete.
          </note>
          <note>
            I reservation 3 tas frågan om arbetshjälpmedel för synskadade
            upp. Även denna fråga har tidigare behandlats av riksdagen för
            ungefär ett år sedan. I
          </note>
          <note>
            utskottsbehandlingen inhämtades yttrande från både
          </note>
          <note>
            Riksförsäkringsverket och Försäkringskasseförbundet. Dessa hade
            den bestämda uppfattningen att nuvarande ordning skall behållas.
            Det blev också utskottsmajoritetens förslag till riksdagen, som
            då biföll förslaget. Som framgår av betänkandet föreslås riksdagen
            att inte biträda förslaget nu heller.
          </note>
          <note>
            Fru talman! Med detta yrkar jag att riksdagen avslår reservationerna
            och bifaller utskottsmajoritetens förslag.
          </note>
          <note>
            Anf. 155 HANS ANDERSSON (v) replik
          </note>
          <note>
            Fru talman! Först vill jag säga något om frågan om hjälpmedel
            för de synskadade. Det är riktigt att ni för något år sedan gjorde
            den koll med myndigheterna och fick det tjänstemannasvar som Sven-Åke
          </note>
          <note>
            Nygårds tar upp. Varför inte, Sven-Åke Nygårds, tala med de synskadade
            i arbetslivet? Varför inte lyssna med de synskadades riksförbund?
            Då får man en helt annan bild. Det är de som är berörda av det
            här krånglet. Det här är ingen fråga som kostar pengar, utan det
            hade varit goda riktlinjer för att få en smidigare tågordning.
          </note>
          <note>
            Men den stora frågan gäller arbetsskadebegreppet. Det är mycket
            som ligger nere vad gäller företagshälsovård och rehabilitering.
            Detta har inte kommit någon vart. Jag förväntade mig inte så mycket
            av en borgerlig regering, men jag förväntade mig en snabbstart
            när vi fick en socialdemokratisk regering. Jag är utomordentligt
            besviken på vad jag har sett.
          </note>
          <note>
            Om man tittar på frågan om skadebegreppet och bevisreglerna kan
            man finna något ganska märkligt.
          </note>
          <note>
            Samma utredning som Sven-Åke Nygårds nu hänvisar till har man
            också en gång hänvisat till i en reservation, som undertecknats
            bl.a. av en person som råkar vara identisk med vår värderade talman.
            I den reservationen sade man att det är "rimligt att parterna
            inom ramen för den kommande beredningen ges möjlighet att diskutera
            innehållet i försäkringen innan några genomgripande förändringar
            genomförs". Med genomgripande förändringar avsågs naturligtvis
            de här förändringarna av bevisreglerna och arbetsskadebegreppet.
            Socialdemokraterna yrkade då avslag på den borgerliga regeringens
            förslag.
          </note>
          <note>
            Det är precis det jag nu gör genom att säga att vi skall återställa
            situationen som den var tills vi har en genomlyst reform på det
            här området. Vi har under dessa två år sett utomordentligt starka
            försämringar för dem som har de tyngsta och svåraste arbetena.
          </note>
          <note>
            Det är framför allt lågavlönade kvinnor det handlar om. Om Sven-Åke
            Nygårds slår en signal till vårt gemensamma förbund Metall, eller
            varför inte
          </note>
          <note>
            Kommunal eller vilket fackförbund som helst, får han klart för
            sig hur verkligheten ser ut.
          </note>
          <note>
            Anf. 156 SVEN-ÅKE NYGÅRDS (s) replik
          </note>
          <note>
            Fru talman! Hans Andersson är besviken, och det kan man kanske
            vara när det tar litet tid att klara ut sådana här frågor. Uppgiften
            om att Sjuk- och arbetsskadekommittén inte handlägger den här
            frågan känner jag inte till. Jag utgår från att den gör det, eftersom
            den skall ligga på dess bord.
          </note>
          <note>
            När det gäller arbetsskadorna hänvisade Hans
          </note>
          <note>
            Andersson till en massa arbetsplatsbesök där han fått bevis för
            sin uppfattning. Jag har också gjort den erfarenheten på de arbetsplatsbesök
            jag gör, men jag har också träffat på en annan sak som är viktig
            i den här frågan. Det pågår nämligen ganska mycket förebyggande
            arbete när det gäller arbetsskador, och det var också syftet med
            det här beslutet. Det tror jag är det allra viktigaste här - inte
            vad man får för ersättning efteråt. Vi skall givetvis se till
            att människor inte skadas i arbetet, och då måste vi se till att
            det blir ett bra förebyggande arbete.
          </note>
          <note>
            Anf. 157 HANS ANDERSSON (v) replik
          </note>
          <note>
            Fru talman! Jag är helt överens med Sven-Åke
          </note>
          <note>
            Nygårds om att det förebyggande arbetet är det viktigaste. Det
            är skälet till att de övriga yrkandena i vår motion handlar om
            just det: att skaffa bättre incitament för att arbetsgivare verkligen
            uppfyller vad vi skulle kalla en miljö för det goda arbetet. Det
            är därför vi har föreslagit differentierade arbetsgivaravgifter.
            Det är därför vi har föreslagit personalredovisningssystem, förbättrad
            företagshälsovård osv.
          </note>
          <note>
            Men vad jag nu tar upp är särskilt den här frågan om bevisregler
            och arbetsskadebegrepp. Detta har nämligen gjort att människor
            i flera års tid - och det kommer att bli flera år utöver de som
            nu har gått -
          </note>
          <note>
            inte har fått sina skador klassificerade som arbetssjukdomar.
          </note>
          <note>
            Jag instämmer i vad LO skriver i sin skrift om ohälsoförsäkring:
          </note>
          <note>
            "Det nuvarande arbetsskadebegreppet sägs visserligen vara generellt.
            I teorin skall det gälla alla skador i arbetet. Men i realiteten
            innebär de båda bevisreglerna för samband att stora grupper av
            arbetsskador inte kan erkännas som sådana. Det medför att det
            i dag är mycket lättare att få ett olycksfall godkänt som arbetsskada
            än de stora grupperna av arbetssjukdomar, framför allt belastningssjukdomar.
          </note>
          <note>
            Detta drabbar främst LO:s grupper och framför allt då kvinnorna."
          </note>
          <note>
            Det är sanningen. Därför borde vi, i enlighet med reservation
            1, snabbt återgå till tidigare tillstånd tills vi har en genomlysning
            av utredningen. Den har vi inte i dag, Sven-Åke Nygårds.
          </note>
          <note type="speaker">
            Anf. 158 GULLAN LINDBLAD (m)
          </note>
          <note>
            Fru talman! Förändringen av själva arbetsskadebegreppet var helt
            motiverad. Det var tidigare vi hade en omvänd bevisföring i arbetsskadeförsäkringen,
            nämligen den att om inte särskilda skäl talade emot ett samband
            mellan den försäkrades problem och arbetsmiljön så skulle arbetsskadan
            godkännas.
          </note>
          <note>
            Detta gjorde att ca 90 % av alla arbetsskador som gick till Försäkringsöverdomstolen
            blev godkända, med resultat att Arbetsskadefonden tömdes. Vad
            jag vet har den för närvarande ett minus på över 20
          </note>
          <note>
            miljarder kronor - det är alltså ett stort svart hål i den fonden.
          </note>
          <note>
            Jag tillhör dem som har jobbat praktiskt med den gamla arbetsskadeförsäkringen.
            Jag har gjort hundratals arbetsplatsbesök. Jag varnade tidigt
            här i kammaren, redan 1979/80, för vad som skulle hända med försäkringen
            om ingenting ändrades, och kassans personal såg också att försäkringen
            brakade åt skogen. Jag var en livlig tillskyndare - det vill jag
            gärna erkänna - till att försäkringen ändrades, så att den blev
            en riktig försäkring med en riktig bevisföring.
          </note>
          <note>
            Men jag kan också säga att jag är litet förvånad över att vi
            trots det fruktansvärt hårda motstånd vi då hade från socialdemokratiskt
            håll i dag kan notera en fullständig kovändning i den frågan.
            Där är jag överens med Hans Andersson.
          </note>
          <note>
            Jag är överens med honom även ur en annan aspekt, nämligen den
            att det är de som orsakar arbetsskadorna som egentligen skall
            stå för kostnaden.
          </note>
          <note>
            Därför vill vi moderater, och det har vi åtskilliga reservationer
            för här i kammaren, att försäkringen skall brytas ur den allmänna
            försäkringen och läggas på företagen som en obligatorisk skadeförsäkring.
          </note>
          <note>
            Detta skulle ge ett ökat incitament för företagen att verkligen
            se till att arbetsmiljöerna blev de bästa.
          </note>
          <note>
            Jag tror också, om jag inte missminner mig, att
          </note>
          <note>
            Vänsterpartiet och vi gemensamt har menat att man åtminstone
            kunde sänka arbetsgivaravgifterna i företag som orsakar lågt antal
            arbetsskador. Detta skulle alltså vara en morot för att verkligen
            få till stånd ännu bättre arbetsmiljöer. Dock vill jag säga, och
            det har jag sagt många gånger i den här kammaren, att vi nog har
            bland världens starkaste fackföreningar och bland världens bästa
            arbetsmiljöer, så jag tror inte att det är riktigt så illa ställt
            som man kanske säger.
          </note>
          <note>
            Jag vill också till sist säga att jag är djupt besviken över
            att Sjuk- och arbetsskadekommittén inte har kommit längre i sin
            utredning. Jag tycker också att det är riktigt att höra efter
            att det verkligen sker en uppföljning och utvärdering av de skadefrekvenser
            som vi nu ser. Men det är tyvärr så, att så länge man har en utredning
            på gång kan vi heller inte från utskottet göra en uppföljning
            och utvärdering, vilket är en av utskottets uppgifter bl.a. när
            det gäller arbetsskadeförsäkringen.
          </note>
          <note>
            Men, fru talman, summan av mitt lilla anförande är ändå att jag
            yrkar bifall till utskottets hemställan.
          </note>
          <note type="speaker">
            Anf. 159 HANS ANDERSSON (v)
          </note>
          <note>
            Fru talman! Jag skall inte förlänga debatten så mycket. Det Gullan
            Lindblad sade var intressant, bl.a. hennes förvåning, som jag
            också delar, över den socialdemokratiska kovändningen.
          </note>
          <note>
            Men jag vill kommentera några saker som hon säger. Jag vet att
            det var en mycket stark ökning efter regeländringarna i slutet
            av 70-talet. Vi gick från
          </note>
          <note>
            40 000 godkända fall 1980 till 117 000 godkända fall
          </note>
          <note>
            1988. Jag var också inblandad i den processen, på verkstadsgolvet,
            och bedömde sådana här skador.
          </note>
          <note>
            Det är möjligt att man hade anledning att titta på regelförändringar.
            Jag har aldrig förnekat det. Men jag har sagt att man skulle ha
            väntat tills man verkligen hade tittat och genomlyst konsekvenserna.
          </note>
          <note>
            Jag vet också att en stor del av den väldiga volym arbetsskador
            och arbetssjukdomar som vi registrerade under den här perioden
            var upplagrad. Jag hade själv sett hur man i ett stort, viktigt
            svenskt företag faktiskt producerade arbetssjukdomar. Det tog
            sig uttrycket att oerhört många människor hade stora svårigheter.
            Därför håller jag med om att det viktigaste vi kan göra är att
            förbättra arbetsmiljöer. Jag lyfte fram företagshälsovården, och
            det är helt korrekt att vi har föreslagit en differentiering av
            arbetsgivaravgiften för att hitta incitament.
          </note>
          <note>
            Det är svårt att göra saker medan en utredning pågår, brukar
            det sägas. Men det var det ni föreslog när den borgerliga regeringen
            faktiskt ändrade bevisreglerna och arbetsskadebegreppet innan
            utredningen hade sagt flasklock. Nu jobbar utredningen. Jag har
            erfarit att den hittills inte har kommit särskilt mycket i närheten
            av den här frågan, utan mer tittar på försäkringsfrågor, nivåfrågor,
            osv. Det är skälet till att jag är utomordentligt kritisk till
            att man inte kan rätta till felet som man gjorde för några år
            sedan, återställa begreppet och bevisreglerna för att utredningsmässigt
            titta noga på frågan. Då skulle man nog kunna tillfredsställa
            det vi önskar, både statsfinansiellt och för arbetstagarnas hälsa.
          </note>
          <note type="speaker">
            Anf. 160 GULLAN LINDBLAD (m)
          </note>
          <note>
            Fru talman! I princip tycker jag också att förändringar av olika
            försäkringar skall föregås av ordentliga utredningar. Jag var
            ordförande i utskottet förra perioden och är nu vice ordförande
            och jag beklagar att vi har nödgats att göra så snabba, hårda
            besparingar som vi har gjort inom olika försäkringar, utan att
            vi egentligen har haft ett ordentligt utredningsmaterial. Men
            vad gör man när kassan är tom, och inte bara det, vi har t.o.m.
            jättestora underskott. Då måste man gå in och ändra försäkringen
            så att vi åtminstone inte låter miljarderna rulla vidare.
          </note>
          <note>
            Vi har alltså fortfarande enorma underskott i den här försäkringen
            och därför finns det inte möjlighet att i dag ändra på den. Men
            i princip är vi överens om att stora förändringar bör föregås
            av utredning.
          </note>
          <note>
            Jag hoppas också att den här utredningen någon gång blir färdig,
            att socialdemokraterna inte strider inbördes eller visar stor
            tvehågsenhet - de vet tydligen inte vad de vill - utan att man
            verkligen kommer till skott och åtminstone kan presentera riksdagen
            ett utredningsförslag som vi har att följa och komma med synpunkter
            på. I dag står allting stilla. I
          </note>
          <note>
            dag är det bara den socialdemokratiska partikongressen som är
            intressant.
          </note>
          <note type="speaker">
            Anf. 161 HANS ANDERSSON (v)
          </note>
          <note>
            Fru talman! Det var ord och inga visor. Får jag hålla mig litet
            grand till den fråga vi började diskutera så vill jag säga att
            det är riktigt att det finns ett ackumulerat underskott. Men det
            ackumulerade underskottet handlade just om det faktum att man
            under decennier hade producerat arbetssjukdomar och arbetsskador
            hos människor. När man betade av dessa blev det en stor kostnad,
            och försäkringen gick med underskott. Men i dag, Gullan Lindblad,
            går försäkringen med löpande överskott. Det löpande saldot visar
            överskott. Det är det viktiga.
          </note>
          <note>
            Sedan noterar jag bara till min glädje att vi är överens om att
            man inte borde ha gjort som man gjorde. Jag noterar att vi är
            överens i princip, men i praktiken tycker Gullan Lindblad att
            det var okej att låta just de människor som hade drabbats av arbetssjukdomar
            betala statsfinanserna. Jag har alltid föreslagit att de välbärgade
            med en skattehöjning skulle kunna ta den smällen och inte de som
            var särskilt illa drabbade i samhället. Men det är en skillnad
            i människosyn och möjligtvis också i uppfattningen om vad solidaritet
            innebär.
          </note>
          <note type="speaker">
            Anf. 162 GULLAN LINDBLAD (m)
          </note>
          <note>
            Fru talman! Nej, vi är inte överens. Jag har inte beklagat att
            vi gjorde som vi gjorde. När det gällde arbetsskadeförsäkringen
            var det alldeles nödvändigt att en förändring skedde. Däremot
            är vi överens om att lägga kostnaden på företagen och den är de
            också själva beredda att ta om de får ett incitament.
          </note>
          <note>
            Det finns inget överskott när det gäller Arbetsskadefonden. Där
            är det enorma underskott. Dock är det, och det är jag medveten
            om, ett överskott i sjukförsäkringen beroende på att vi numera
            inte bara tar ut arbetsgivaravgifter fullt ut, utan den enskilde
            skall också betala egenavgifter. Det är en annan historia, som
            vi kan diskutera i annat sammanhang.
          </note>
          <note>
            Men nivåerna i arbetsskadeförsäkringen bör inte förändras.
          </note>
          <note>
            Däremot håller jag med om att de förändringar som görs bör föregås
            av bättre utredningar än som varit fallet under senare år.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            17 § Organisationen av den periodiska fordonskontrollen
          </note>
          <note>
            Föredrogs
          </note>
          <note>
            Trafikutskottets betänkande 1995/96:TU13
          </note>
          <note>
            Organisationen av den periodiska fordonskontrollen
          </note>
          <note>
            (skr. 1995/96:93)
          </note>
          <note type="speaker">
            Anf. 163 BIRGITTA WISTRAND (m)
          </note>
          <note>
            Fru talman! Vi skall gå över till trafikutskottets betänkande
            om den periodiska fordonskontrollen.
          </note>
          <note>
            Jag vill börja med att yrka bifall till den reservation som vi
            har gemensamt med Centern och Folkpartiet, där vi kräver att regeringen
            snarast återkommer till riksdagen med förslag om avreglering i
            enlighet med det riksdagen tidigare har beslutat.
          </note>
          <note>
            Denna fråga är som sagt ingalunda ny. Under
          </note>
          <note>
            1994 var den uppe på riksdagens bord två gånger. Vi fattade redan
            den 8 juni 1994 här i riksdagen beslut om att kontrollbesiktningen
            skulle öppnas för konkurrens, så att de kontrollorgan som hade
            blivit ackrediterade av SWEDAC, uttytt Styrelsen för teknisk ackreditering,
            skulle få utföra sådana besiktningar.
          </note>
          <note>
            Vi hade också föreslagit från den borgerliga regeringens sida
            att alla typer av fordonskontroller skulle kunna ske på detta
            sätt, men det gick riksdagen inte med på. Det blev bara den vanliga
            kontrollbesiktningen som blev konkurrensutsatt.
          </note>
          <note>
            Senare under året ville man flytta på tidpunkten.
          </note>
          <note>
            Man menade nämligen att det var ett stort förberedelsearbete,
            och därför kunde beslutet inte träda i kraft förrän den 1 juli
            1995. Detta begärde AB
          </note>
          <note>
            Svensk Bilprovning. Detta gick också riksdagen med på.
          </note>
          <note>
            Den 20 december ville man flytta datumet ytterligare framåt -
            till den 1 januari 1996. Inte nog med det: Den 20 december tillsatte
            regeringen två utredare som skulle utreda frågan om konsekvenserna
            av en avreglering på nytt. Självfallet hade den borgerliga regeringen
            redan innan den lade fram sitt förslag
          </note>
          <note>
            1994 undersökt konsekvenserna av ett borttagande av monopolet.
          </note>
          <note>
            Den utredningen kom redan 1992, och den hette
          </note>
          <note>
            Kontroll i konkurrens. I den har man mycket noggrant gått igenom
            vad det fanns för problem och hur man skulle lösa dessa problem.
            Den utredningen ville regeringen inte ta hänsyn till vid det tillfället.
          </note>
          <note>
            Den utredning som regeringen tillsatte har också blivit klar.
            Den kom i maj. Den säger ungefär samma sak som sades i utredningen
            från 1992. Jag vill kort redogöra för situationen.
          </note>
          <note>
            Vad regeringen säger nu är nämligen att man vill vila på hanen
            ytterligare. Man vill fortfarande inte gå tillbaka till det beslut
            om att avreglera som riksdagen har fattat. I stället säger man
            att man ytterligare vill utreda konsekvenserna för glesbygden.
          </note>
          <note>
            I den utredning som kom fram 1992 sägs det att
          </note>
          <note>
            Svensk Bilprovning hade 157 stationer. 19 av dem bar inte sina
            egna kostnader. Förlusterna uppgår ungefär till 8,6 miljoner kronor.
            De flesta kan inte täcka sina kostnader till 21-30 %, utan får
            bidrag.
          </note>
          <note>
            Man visar också på att det finns ganska stora möjligheter att
            komma åt dessa kostnader och säkerställa servicen i glesbygden.
            Man kan göra på olika sätt. Man kan förlänga perioden för inställelse
            av personbilar. Man kan tillåta etableringar av mobila anläggningar.
            Man kan tillåta fri prissättning. Man kan låta Vägverket ge dispenser.
            Det finns många möjligheter att på detta sätt ge service också
            i glesbygden.
          </note>
          <note>
            Regeringen var som sagt inte nöjd med detta.
          </note>
          <note>
            Trots att man har fått nytt underlag säger man att man inte vill
            gå på utredningens förslag.
          </note>
          <note>
            De utredare som har gjort den senaste utredningen säger faktiskt
            att det inte finns några skäl som talar för att en avreglering
            skulle innebära negativa konsekvenser, varken för miljön eller
            trafiksäkerheten. I stället säger man att den kan nedbringa samhällsekonomiska
            kostnader, att kostnaderna för kunden blir bättre och att kundanpassningen
            av servicen blir bättre. Man säger också att ett etableringsbidrag
            från staten kan innebära en rimlig servicenivå även för glesbygden.
          </note>
          <note>
            Min slutsats är faktiskt att frågan om monopol för svensk bilprovning
            är tillräckligt utredd. Det finns inga konkreta skäl som talar
            för att monopolet skall få fortsätta. Jag kan inte göra någonting
            annat än att komma till slutsatsen att man vill behålla monopolet.
          </note>
          <note>
            Man vill inte kundanpassa verksamheten. Man vill behålla denna
            dyra och för kunden oftast otillgängliga och svåra verksamhet
            för att undvika en fri konkurrens.
          </note>
          <note>
            Jag vet inte vilka utredningar regeringen nu skulle kunna tillsätta
            som skulle kunna komma fram till några andra konsekvenser och
            några andra resultat än de redan genomförda.
          </note>
          <note>
            Som så många gånger tidigare har en traditionell socialdemokratisk
            politik fått gå före vad som är bäst för medborgarna, och i detta
            fallet vad som är bäst för dem som är innehavare av bilar. På
            det sättet vill man slå vakt om monopolet. Det är bilisterna som
            får betala priset för den socialdemokratiska politiken.
          </note>
          <note>
            Jag tycker att det är synd att vi skall få en återställare en
            gång till. I stället för att köra framåt kör nu regeringen bakåt.
          </note>
          <note type="speaker">
            Anf. 164 KENTH SKÅRVIK (fp)
          </note>
          <note>
            Fru talman! Det är många som minns de oändliga köer som ringlade
            sig framför Svensk Bilprovnings anläggningar när semestrarna startade
            år 1994
          </note>
          <note>
            och 1995. Telefonanläggningar vid nämnda företag blockerades
            av nervösa människor som ville beställa tid för provning. Irriterade
            medborgare hade svårt att få sina bilar besiktigade i tid innan
            de skulle i väg på semestrarna.
          </note>
          <note>
            Nu skall vi här inte bara ondgöra oss över Svensk
          </note>
          <note>
            Bilprovning i vad det gäller tidsbeställning, för det är nog
            bara att konstatera att vi människor ibland också är något sena
            med att beställa tid för att erhålla bilprovning. Vi drar gärna
            ut på det till sista stund.
          </note>
          <note>
            Men, fru talman, det berodde också på andra orsaker, som t.ex.
            att den förhöjda avgiften under de två sista besiktningsmånaderna
            var borttagen och att man därför kunde besiktiga sin bil till
            samma pris under hela inställelseperioden. Vilka effekter denna
            ändring i avgiften kunde få var Svensk Bilprovning dock troligen
            högst ovetande om.
          </note>
          <note>
            Ärendet om bilprovningens eventuella avregleringar börjar nu
            alltmer likna en långbänk. Riksdagen beslutade i juni 1994 att
            bilprovningen skulle avregleras från den 1 januari 1995. På hösten
            föreslog den då nytillträdda socialdemokratiska regeringen att
            avregleringen skulle skjutas upp till den 1
          </note>
          <note>
            juli 1995. Detta förslag instämde vi i från Folkpartiets sida,
            då det visade sig att det var alltför kort tid kvar för att klara
            av att genomföra förslaget till den 1
          </note>
          <note>
            januari 1995.
          </note>
          <note>
            Detta förslag blev ej genomfört, eftersom socialdemokraterna
            i utskottet körde över sin egen regering och beslutade att skjuta
            på avregleringen till den
          </note>
          <note>
            1 januari 1996. Nu har frågan återigen hamnat på riksdagens bord
            i form av en skrivelse där man skjuter avregleringen på obestämd
            framtid. Frågan skall nu ytterligare utredas, vilket alltid är
            ett sätt att fördröja ett ärende när man inte vet eller inte vill
            gå till beslut.
          </note>
          <note>
            Fru talman! För oss liberaler är marknadsekonomi och fri konkurrens
            hjärtefrågor. Det är genom fri konkurrens och mångfald som vi
            bäst tillgodoser kundens krav och önskemål. Detta gäller i högsta
            grad också bilprovningen. Vi måste komma bort från monopolet på
            området.
          </note>
          <note>
            Vi hoppas nu att det inför sommaren 1996 skall fungera bättre,
            med mindre köer, än vad det gjorde de senaste åren.
          </note>
          <note>
            Fru talman! Jag är övertygad om att vi, om vi avreglerar bilprovningen
            i kombination med lokala lösningar, får en god tillgång till prövningsställen
            i hela landet inklusive glesbygden.
          </note>
          <note>
            Till slut vill jag ställa en fråga till företrädare för
          </note>
          <note>
            Socialdemokraterna i utskottet. Vet ni om det finns någon planering
            ifrån Svensk Bilprovnings sida inför den kommande sommarens bilprovningar,
            så att vi slipper höra talas om de långa köerna? Tror ni att ni
            över huvud taget någon gång kan komma till skott och få fram ett
            förslag för att avmonopolisera Svensk
          </note>
          <note>
            Bilprovning? I annat fall: Ge oss klara besked om vad ni vill.
          </note>
          <note>
            Med detta, fru talman, vill jag yrka bifall till reservationen
            i betänkandet TU13.
          </note>
          <note type="speaker">
            Anf. 165 LENA SANDLIN (s)
          </note>
          <note>
            Fru talman! För drygt 30 år sedan fattade riksdagen beslut om
            återkommande besiktning av fordon och bildande av AB Svensk Bilprovning,
            ASB. Anledningen till det var att vi skulle öka trafiksäkerheten
            genom att minska antalet olyckor i trafiken som förorsakas av
            fordonstekniska fel. Efter hand har kontrollen utökats i olika
            steg till att också gälla fordonens miljöegenskaper. I dag har
            vi ett väl fungerande system för att kontrollera att de bilar
            som rullar på våra vägar är i gott skick både ur trafiksäkerhetssynpunkt
            och i miljöhänseende.
          </note>
          <note>
            Det finns i dag ett rikstäckande nät av 175 bilprovningsstationer.
            Över 97 % av fordonsägarna har tillgång till en bilprovningsstation
            inom 30 kilometers avstånd. 99 % av fordonsägarna har en bilprovningsstation
            inom 60 kilometers avstånd från bostadsorten. Vi har alltså i
            dag en mycket god tillgång till besiktningsservice. Dessutom kan
            vi konstatera att besiktningsavgiften i Sverige är låg i en internationell
            jämförelse.
          </note>
          <note>
            Riksdagen beslutade 1994 att införa ett system med kontrollbesiktning
            i konkurrens mellan fristående ackrediterade besiktningsföretag
            den 1 januari
          </note>
          <note>
            1995. Under hösten 1994 gav vi i riksdagen den nytillträdda regeringen
            till känna att vi önskade en redovisning av effekterna på trafiksäkerheten,
            servicen och kostnaden vid ett avskaffande av Svensk
          </note>
          <note>
            Bilprovnings monopol. AB Svensk Bilprovning ansåg att det behövde
            mer tid för att förbereda avmonopoliseringen bl.a. i form av nya
            besiktningsrutiner och myndighetsföreskrifter. Därför föreslog
            regeringen att tidpunkten för ikraftträdandet skulle skjutas upp
            till den 1 juli 1995. När vi behandlade frågan i riksdagen beslöt
            riksdagen att ställa sig bakom en motion där man yrkade på att
            AB Svensk
          </note>
          <note>
            Bilprovning skulle få utföra kontrollbesiktningar med ensamrätt
            fram till den 1 januari 1996. Den förlängda tidsrymden skulle
            användas för att skapa ett rådrum för regeringen att försäkra
            sig om att en avreglering av kontrollbesiktningar inte skulle
            leda till att trafiksäkerheten, miljön eller servicen försämrades
            eller att kostnaderna ökades.
          </note>
          <note>
            Med anledning av det riksdagsbeslutet tillsatte
          </note>
          <note>
            Kommunikationsdepartementet en utredning, som den 15 maj 1995
            avlämnade rapporten Bilbesiktning i konkurrens - effekter på trafiksäkerheten,
            miljön, servicen och kostnaderna.
          </note>
          <note>
            Utredarna menar att det, under förutsättning att en ordentlig
            tillsynsverksamhet för kontroll av besiktningsverksamheten byggs
            upp, inte finns några skäl för att en avreglering skulle komma
            att försämra kvaliteten i större delar av landet. Men utredningens
            slutsatser visar också att glesbygden inte kommer att garanteras
            en likvärdig eller bättre service, inte heller att glesbygden
            kan garanteras likvärdiga eller minskade kostnader. Utredarna
            pekar snarare på risker för att servicen i glesbygden blir sämre
            och att priserna ökar.
          </note>
          <note>
            Utredarna poängterar vidare att de privata företagen, för att
            kunna driva sin verksamhet med tillfredsställande lönsamhet, kommer
            att rikta in sig på områden och fordonstyper med stort fordonsunderlag.
            Med andra ord kommer konkurrensen att hårdna och priserna att
            sjunka för besiktning av personbilar i storstäderna, medan kostnaderna
            och priserna kommer att öka i glesbygd.
          </note>
          <note>
            Utredarna menar vidare att när ASB tappar marknadsandelar till
            konkurrenter, vilket framför allt förväntas hända i områden med
            ett stort antal fordon, minskar de finansiella möjligheterna för
          </note>
          <note>
            ASB att upprätthålla service och uppgifter som inte är företagsekonomiskt
            lönsamma. Med andra ord hotas service och tillgänglighet i glesbygd.
          </note>
          <note>
            Regeringen har nu lämnat en skrivelse till riksdagen där planerna
            för en framtida organisation av den periodiska fordonskontrollen
            behandlas. Regeringen föreslår ingen förändring när det gäller
            AB
          </note>
          <note>
            Svensk Bilprovnings ensamrätt att utföra kontrollbesiktningar.
            Anledningen till att regeringen inte föreslår någon förändring
            i dagsläget är att man bedömer att ytterligare underlag behövs
            bl.a. om hur servicen i glesbygden skall kunna tryggas.
          </note>
          <note>
            Staten har det yttersta ansvaret för att en rimlig service finns
            att tillgå i alla delar av landet. En avveckling av monopolet
            för bilbesiktningen förutsätter därför ett system för bilbesiktning
            också i glesbygd.
          </note>
          <note>
            Då Vägverket har det sammanhållna ansvaret för fordonsbesiktningen
            skall det få i uppdrag att urforma ett förslag till ett system
            som håller också i glesbygd. Regeringen har för avsikt att återkomma
            till riksdagen angående fordonskontrollens framtida organisation
            då förslaget från Vägverket ligger och man kan ta ställning till
            det. Utskottsmajoriteten menar att det är av största vikt att
            fordonskontrollen även i framtiden sker i effektiva former som
            tryggar en god kvalitet och en bra service i hela landet.
          </note>
          <note>
            Därför ställer vi oss bakom regeringens skrivelse.
          </note>
          <note>
            Fru talman! Jag yrkar bifall till utskottets hemställan och avslag
            på reservationen.
          </note>
          <note>
            Sedan tänkte jag svara på den fråga som Kenth
          </note>
          <note>
            Skårvik ställde till mig när det gäller sommarmånadernas bilbesiktning.
            Ägare till de bilar som skall besiktigas i sommar har redan i
            dagsläget fått papper om inställningstid. Det handlar väldigt
            mycket om personlig planering. Jag skulle vilja fråga Kenth
          </note>
          <note>
            Skårvik om han tror att köerna skulle minska om vi avreglerar
            bilprovningen.
          </note>
          <note>
            Anf. 166 BIRGITTA WISTRAND (m) replik
          </note>
          <note>
            Fru talman! Lena Sandlin hänvisar till den andra utredningen
            om vad som skulle hända om vi skulle tog bort monopolet. Man kan
            alltid läsa utredningar på olika sätt beroende på vilka glasögon
            man har satt på sig. Jag tycker att utredarna säger att det finns
            vissa risker, men de ger också förslag till hur man skall lösa
            servicefrågan när det gäller glesbygden. De talar om ett etableringsbidrag.
            Redan den tidigare utredningen visade att det finns en rad aktiviteter,
            t.ex. mobila besiktningsanläggningar, som gör att vi kan få en
            jämn och hög kvalitet över hela landet.
          </note>
          <note>
            Jag är ledsen, men jag måste säga att jag inte tror att dessa
            utredningar egentligen har annat syfte än att förlänga det hela.
            Om ett år står vi här igen och får höra: Nej, det blev tyvärr
            ingen avreglering alls.
          </note>
          <note>
            Anf. 167 LENA SANDLIN (s) replik
          </note>
          <note>
            Fru talman! Det är inte alls så att vi försöker dra ut på debatten
            och förhala ett beslut. Vi måste ta ansvar för den verksamhet
            som skall bedrivas i glesbygden också. Det handlar om att vi socialdemokrater
            känner ett ansvar för hela Sverige och inte bara för vissa delar.
            Det är inte bråttom med ett beslut. Vi har i dag en väl fungerande
            verksamhet i AB Svensk
          </note>
          <note>
            Bilprovning. Det finns ingenting som gör att vi måste hetsa fram
            ett beslut.
          </note>
          <note>
            Låt oss nu titta på det förslag som Vägverket kommer att lägga
            fram och återkomma med ett beslut i frågan.
          </note>
          <note>
            Anf. 168 BIRGITTA WISTRAND (m) replik
          </note>
          <note>
            Fru talman! Om den är väl fungerande eller ej beror på vem vi
            talar med. Kenth Skårvik hade andra erfarenheter, och det har
            vi moderater också.
          </note>
          <note>
            Jag skulle vilja fråga Lena Sandlin: När kan vi beräkna att vi
            får ett svar? När är denna nya utredning klar? När kan vi ta upp
            den här frågan till diskussion igen?
          </note>
          <note>
            Anf. 169 LENA SANDLIN (s) replik
          </note>
          <note>
            Fru talman! Vi måste naturligtvis invänta Vägverkets förslag
            till regeringen och låta regeringen ta ställning till det. I dagsläget
            kan jag inte ange ett bestämt datum. Men vi kommer naturligtvis
            att så snart som möjligt få tillbaka ärendet till riksdagen för
            behandling.
          </note>
          <note>
            Anf. 170 KENTH SKÅRVIK (fp) replik
          </note>
          <note>
            Fru talman! Jag fick i första delen av Lena Sandlins anförande
            en känsla av att Socialdemokraterna egentligen inte var så intresserade
            av att ha konkurrens, utan det var bra som det var. Sedan ändrades
            det litet efter hand som anförandet fortsatte, och man kom in
            på att det fanns möjligheter för det ändå.
          </note>
          <note>
            Vi är inte på något sätt emot Svensk Bilprovning, utan vi tror
            att det skulle vara behövligt för bilägarna att få ytterligare
            ställen för bilprovning, t.ex. hos märkesfabrikanter, som ju definitivt
            kan sina bilar både ute och inne. Det skulle kunna gå. Jag tror
            därför att fler ställen skulle innebära kortare köer.
          </note>
          <note>
            Jag sade i mitt anförande att det kanske denna gång var ren tillfällighet
            på grund av att man var sen, att priserna hade gått ned därför
            man hade tagit bort straffavgifterna.
          </note>
          <note>
            Jag tror i alla fall inte att det blir höjda priser, utan jag
            tror att man skall kunna ligga kvar på de priser man haft förut.
            Jag tror inte att det handlar om priserna. Det är ändå ganska
            billigt att lämna in bilen för provning. Det handlar om att få
            tillgång till flera verkstäder. Trots att de flesta verkstäderna
            ligger i storstäderna, tror jag att även glesbygden kommer att
            få stora fördelar av att få flera ställen att prova på.
          </note>
          <note>
            Anf. 171 LENA SANDLIN (s) replik
          </note>
          <note>
            Fru talman! Vi kan inte göra annat än att konstatera att vi har
            en väldigt bra verksamhet i dag i AB
          </note>
          <note>
            Svensk Bilprovning. Vi har god tillgänglighet, och vi har relativt
            låga priser om man ser det i ett internationellt perspektiv.
          </note>
          <note>
            Skall vi börja överväga att konkurrensutsätta denna verksamhet,
            vill vi vara trygga och veta att den kommer att bli bra för alla
            människor i Sverige, och inte bara på ställen där det bor en större
            folkmängd. Vi vill alltså trygga glesbygdens fordonsbesiktning
            också. Det är därför vi vill titta litet ytterligare på hur frågan
            skall lösas.
          </note>
          <note>
            Anf. 172 KENTH SKÅRVIK (fp) replik
          </note>
          <note>
            Fru talman! Jag tror att det på sätt och vis skulle vara bra
            med konkurrens. Det är inte bara en prisfråga. Utredningsstatistiken
            för några dagar sedan var ju inte den allra bästa för Svensk Bilprovning.
            Man hade åkt runt och besökt olika ställen, och det visade sig
            att man hade fått olika fel på samma bilar. Jag vet att sådant
            kan hända vem som helst, men det är litet graverande.
          </note>
          <note>
            Får man konkurrens av märkesverkstäder eller liknande, tror jag
            att man kommer att skärpa sig även på Svensk Bilprovning. Jag
            tror alltså att vi både kan ha Svensk Bilprovning och andra. Jag
            tror att konkurrensen är viktig och nödvändig för oss.
          </note>
          <note>
            Anf. 173 LENA SANDLIN (s) replik
          </note>
          <note>
            Fru talman! Vi diskuterar ju inte frågan om avreglering eller
            inte i dag. Vad vi gör att vi ger regeringen ytterligare rådrum
            för att bl.a. utreda konsekvenserna för glesbygden. Den diskussionen
            kan vi kanske ta senare här i kammaren.
          </note>
          <note>
            Anf. 174 ELISA ABASCAL-REYES (mp)
          </note>
          <note>
            Fru talman! Jag skall försöka bidra till att debatten förkortas,
            och bara mycket kort ange de skäl som gör att Miljöpartiet i dag
            stöder majoriteten.
          </note>
          <note>
            Vi ser inte AB Svensk Bilprovning som något negativt monopol.
            Vi ser ingen anledning att ifrågasätta den monopolsituation vi
            i dag har. Vi ser det nuvarande förfarandet som positivt. Ordet
          </note>
          <note>
            "myndighet" har ofta en väldigt negativ klang, men i det här
            fallet tycker vi absolut att konstruktionen är vettig.
          </note>
          <note>
            Den speciella konstruktion som kom till när det gäller ägandet,
            med bl.a. Svenska Åkeriförbundet som delägare i Svensk Bilprovning,
            bedömer vi som positiv. Man har fått en unik möjlighet till samarbete
            mellan myndigheten och de olika branschorganisationer som har
            intresse av frågan. Dessa har kunnat bidra till, och ha insyn
            i, verksamheten på ett sätt som kanske inte alls hade varit möjligt
            under andra omständigheter.
          </note>
          <note>
            Det alternativ som Kenth Skårvik pekar på, att märkesfabrikanter
            skulle kunna ackrediteras för att utföra bilbesiktningar, ser
            vi som ytterst skrämmande. Vi tror inte att det är bra för objektiviteten
            när det finns vinstintressen i ett myndighetsutövande. Nu är det
            ju så att bilprovningen är obligatorisk, och det talar absolut
            för högsta möjliga objektivitet.
          </note>
          <note>
            Sedan gäller det detta om att man med en avreglering skulle kunna
            klara kapacitetsproblemen. Ursäkta att jag lägger mig i den frågan
            och besvarar den efter egen spekulation. Jag ser det som föga
            troligt att överbelastningen på sommaren, som inte kommer att
            inträffa i lika stor utsträckning i år - det kan jag nästan lova,
            skulle avhjälpas med en avreglering. Jag kan inte tänka mig att
            det finns några ackrediterade bilprovningar som skulle arbeta
            endast under sommarmånaderna och få det att gå runt på det sättet.
            Det vore väl ändå något optimistiskt att tro att överbelastningen
            på sommaren skulle kunna klaras på det sättet.
          </note>
          <note>
            AB Svensk Bilprovning förser i dag bilisterna med god service
            till ett lågt pris. Lena Sandlin gjorde en internationell jämförelse,
            men jag skulle också vilja ta upp det ur svenskt perspektiv. Det
            nuvarande priset har inte justerats i förhållande till prisindex
            i fråga om övriga delar av marknaden. Man befinner sig ungefär
            5 % under vanlig prisutveckling. Företaget har en mycket god soliditet,
            och investeringar planeras. Syftet med dessa investeringar är
            att förbättra servicen och tillförlitligheten i resultatet.
          </note>
          <note>
            Inte minst glesbygdsperspektivet är en viktig orsak till att
            vi i Miljöpartiet har tagit den ställning vi har. En viss del
            av intäkterna från tätorter kompenserar kostnaderna för glesbygden.
            För oss är detta ytterst behjärtansvärt.
          </note>
          <note>
            Det som präglar vår syn på hur bilprovningen skall fungera är
            alltså säkerhet, service, opartiskhet och om möjligt också miljöhänsyn.
            Vi avvaktar självfallet Vägverkets förslag, men vi anser att det
            nuvarande systemet i stort sett är bra. Det har inte med återställare
            eller med ideologiska orsaker att göra, utan orsakerna är rent
            pragmatiska.
          </note>
          <note>
            Anf. 175 KENTH SKÅRVIK (fp) replik
          </note>
          <note>
            Fru talman! Jag blir litet förundrad av Elisa
          </note>
          <note>
            Abascal-Reyes anförande. Hon säger att inte märkesfabrikanterna
            skulle kunna sköta detta, men är det några som över huvud taget
            känner till sina bilar, är det ju de! Jag skulle som bilägare
            aldrig lämna in min bil någon annanstans än hos dem som har gjort
            den bil jag har. Det är väl de som känner till bilen allra bäst.
            Sedan kan man kanske av kostnadsskäl ibland göra annorlunda, men
            när det gäller kännedom om bilen, tror jag att de skulle klara
            av detta perfekt.
          </note>
          <note>
            Anf. 176 ELISA ABASCAL-REYES (mp)
          </note>
          <note>
            replik
          </note>
          <note>
            Fru talman! Kenth Skårvik anför att märkesfabrikanterna har god
            kännedom om bilen. Jag har inte på något sätt ifrågasatt att märkesfabrikanterna
            känner till konstruktionen på de bilar de tillverkar. Det är ju
            ganska självklart. Däremot ifrågasätter jag objektiviteten i en
            besiktning utförd av en märkesfabrikant.
          </note>
          <note type="speaker">
            Anf. 177 LENNART FREMLING (fp)
          </note>
          <note>
            Fru talman! Först vill jag instämma i det som
          </note>
          <note>
            Kenth Skårvik har sagt om avmonopoliseringen av bilprovningen.
            Efter några kringelkrokar i debatten, där jag tycker att Lena
            Sandlin tvekade om huruvida hon ville ha en avmonopolisering,
            är nu ett tydligt besked lämnat om att socialdemokraternas avsikt
            är att avmonopolisera. Oenigheten gäller bara hur snabbt det skall
            ske.
          </note>
          <note>
            Fru talman! I Folkpartiets motion hade vi också ett avsnitt om
            flygande inspektion. Jag vill kommentera detta. Vi anser att olika
            former av trafikkontroller på väg är ett effektivt sätt att öka
            trafiksäkerheten, och att de därmed bidrar till den angelägna
            uppgiften att minska det mänskliga lidande vi dagligen får rapporter
            om från vägtrafiken.
          </note>
          <note>
            Det finns ett behov av att följa upp och utvärdera verksamheten
            med de tekniska kontrollerna på våra vägar. Vi har nu uppfattat
            att regeringen utan något formellt initiativ från riksdagens sida
            kommer att genomföra ungefär det som vi kortfattat beskrivit i
            vår motion. Den blir således i praktiken tillgodosedd, och det
            är naturligtvis tillfredsställande.
          </note>
          <note>
            Jag vill i detta sammanhang framhålla att man för trafiksäkerhetens
            skull bör tänka på helheten i polisens arbete med trafikövervakning.
            Det handlar inte bara om teknisk fordonskontroll, utan även kontroll
            av kör- och vilotider i yrkestrafiken, nykterhetskontroller, hastighetskontroller
            m.m.
          </note>
          <note>
            Polisen har i dag en väldigt decentraliserad organisation. Det
            försvårar för Vägverket att ta ett helhetsgrepp på trafiksäkerhetsarbetet.
            Regeringen bör därför överväga att inrätta en central, samordnande
            ledning för polisens arbete med trafikövervakning, lämpligen genom
            att inrätta en särskild enhet för trafikövervakning inom Rikspolisstyrelsen.
          </note>
          <note>
            Ett ytterligare argument för en centralisering är att det finns
            vissa internationella överenskommelser om gemensamma, gränsöverskridande
            trafikövervakningsinsatser. Det blir svårt att få dessa att fungera
            om den utländska myndigheten hänvisas till att diskutera med ett
            stort antal lokala svenska polismyndigheter.
          </note>
          <note>
            Fru talman! Genom att skapa möjligheter att ta nya, samlade grepp
            över trafiksäkerhetsfrågorna, tror vi att man kan minska det stora
            mänskliga lidande som varje svår trafikolycka ger upphov till.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 17.49 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            18 § Djurförsök
          </note>
          <note>
            Föredrogs
          </note>
          <note>
            Jordbruksutskottets betänkande 1995/96:JoU18
          </note>
          <note>
            Djurförsök
          </note>
          <note type="speaker">
            Anf. 178 HANNA ZETTERBERG (v)
          </note>
          <note>
            Herr talman! Till att börja med yrkar jag bifall till de reservationer
            i betänkandet som Vänsterpartiet står bakom, nämligen reservationerna
            3 och 8.
          </note>
          <note>
            Reservation 3 handlar om djurtest av kosmetika.
          </note>
          <note>
            Texten på s. 8 i betänkandet tyder faktiskt på att utskottets
            majoritet gjort ett ganska otydligt ställningstagande. Utskottet
            skriver att den principiella uppfattningen är att djurförsök inte
            skall förekomma vid framställning av kosmetika, men att kosmetika
            inte skall undantas från de produktkrav som gäller kemiska produkter
            i allmänhet.
          </note>
          <note>
            Vidare menar utskottet att det inte är meningsfullt att utforma
            en reglering som enbart gäller ett förbud i Sverige, eftersom
            inga djurförsök på kosmetikaområdet sker i Sverige. Ett förbud
            skall i stället förenas med import- och försäljningsrestriktioner.
          </note>
          <note>
            Detta kan få handelspolitiska konsekvenser, eftersom vi är medlemmar
            i den europeiska unionen.
          </note>
          <note>
            Inom EU finns det ett beslut avseende förbud mot kosmetikatest
            på djur. Förbudet skall träda i kraft den 1 januari 1998, och
            det här beslutet fattades redan för två år sedan. EU-parlamentets
            ställningstagande i frågan har varit tydligt. Man har vid ett
            flertal tillfällen velat påverka skrivningen och genomförandet
            av direktivet så att det blir starkare.
          </note>
          <note>
            Bl.a. har parlamentet haft diskussioner med rådet vad gäller
            att ge tillstånd för undantag, dvs. en period om ytterligare två
            år efter 1998. Rådet har nekat parlamentet att vara medbestämmande
            i den här frågan.
          </note>
          <note>
            I ett betänkande daterat den 28 juni 1995 från
          </note>
          <note>
            EU-parlamentets utskott för miljö, folkhälsa och konsumentskydd
            tar man upp kommissionens rapport för 1994 kring validation och
            juridiskt godkännande av alternativa metoder för djurförsök. I
            betänkandet framkommer ganska starka skrivningar mot kommissionens
            sätt att arbeta med frågan:
          </note>
          <note>
            "Parlamentet finner det beklagligt att kommissionen två år efter
            att direktivet 93/35/EEG antagits inte är i stånd att ge en utförlig
            analys av omfattningen av och ändamålen med djurförsök med kosmetika
            i Europeiska unionen."
          </note>
          <note>
            Vidare sägs det:
          </note>
          <note>
            "Parlamentet fördömer att framstegen i fråga om att ersätta djurförsöken
            med alternativa metoder varit så små, äventyrar den i direktivet
            93/95/EES fastställda tidpunkten (1 januari 1998) för införande
            av förbud mot djurförsök."
          </note>
          <note>
            Bakom betänkandet står en stor majoritet av nämnda utskott i
            parlamentet. Någon tid innan betänkandet togs, närmare bestämt
            den 9 maj 1995, var det en debatt här i kammaren mellan socialdemokraten
            Birgitta Gidblom och socialminister Ingela
          </note>
          <note>
            Thalén om just kosmetikatest. Av den debatten framgår klart och
            tydligt att socialministern i alla fall vid det tillfället tagit
            ställning för EU:s direktiv vad gäller förbud mot djurtest av
            kosmetika. Hennes sista mening i huvudanförandet lyder: "Regeringens
            avsikt är att införa förbudet i svensk lagstiftning så att det
            är tillämpligt senast den 1 januari 1998."
          </note>
          <note>
            Det förvånar mig faktiskt att utskottet inte kan kosta på sig
            en bättre skrivning än denna. Vi verkar ju vara överens om att
            djurtest av kosmetika skall vara förbjudna fr.o.m. januari 1998.
          </note>
          <note>
            Vad är det som hindrar oss att genomföra det här redan nu? Som
            land har vi ju inte längre den här typen av verksamhet. Vad är
            det vi väntar på? Eller:
          </note>
          <note>
            Vem är det som stoppar oss när det gäller att anta de skrivningar
            som så småningom ändå behöver antas?
          </note>
          <note>
            När det gäller förbud mot djurtest av kosmetika finns det faktiskt
            motioner från flertalet partier. Undantag utgör Moderaterna och
            kds.
          </note>
          <note>
            När det gäller reservation nr 8 om en utvärdering av djurförsökens
            relevans vill jag poängtera att
          </note>
          <note>
            Djurförsöksetiska nämndens beslut inte kan överklagas. Därför
            är det av vikt att djurförsöken kan utvärderas i efterhand. Det
            finns en rad viktiga frågor att ställa i efterhand för att avgöra
            om ett försök faktiskt varit relevant eller inte och om det hade
            kunnat genomföras på ett annat sätt.
          </note>
          <note>
            Ett tydligt exempel är en ansökan från en gymnasieskola i Stockholmsområdet.
            Man har där ansökt om att få använda råttor vid djurförsök. Nämnden
            tillstyrkte ansökan, trots att det i propositionen angående djurskyddslagen
            finns en diskussion om huruvida djurförsök är av allmänintresse.
            Som ett tydligt exempel pekar man på att den här typen av försök
            på grundskole- och gymnasienivå inte är att betrakta som allmänintresse.
            Detta uppfattar jag så att nämnden faktiskt inte riktigt klarat
            av att tolka lagstiftningens motivuttalanden. Därför kan det vara
            av vikt att just ha möjlighet att i efterhand utvärdera den här
            typen av försök.
          </note>
          <note type="speaker">
            Anf. 179 GUDRUN LINDVALL (mp)
          </note>
          <note>
            Herr talman! I detta betänkande behandlas många enskilda motioner.
            För några veckor sedan behandlades ett annat betänkande om djurskydd.
          </note>
          <note>
            Även där fanns det enskilda motioner.
          </note>
          <note>
            I det här fallet finns det två centerpartistiska enskilda motioner.
            På samma sätt förhöll det sig beträffande betänkande 1995/96:JoU14.
            Vidare finns det en folkpartistisk enskild motion i samband med
            dagens betänkande. Förra gången fanns det två. Det finns tre socialdemokratiska
            enskilda motioner i det här sammanhanget, liksom det fanns förra
            gången.
          </note>
          <note>
            Samtliga dessa motioner avslås. Partiet ställer alltså inte upp
            på vad enskilda ledamöter tycker i sina motioner. Ännu konstigare
            blir det när man konstaterar att det är sällsynt att de här personerna,
            ofta är det samma personer, inte är med i debatterna.
          </note>
          <note>
            De var inte med i djurskyddsdebatten. Såvitt jag kan se är ingen
            av dem anmäld på dagens talarlista för den här debatten om djurförsök.
          </note>
          <note>
            Finns verkligen avsikten hos de personer som väcker sådana här
            motioner att motionerna skall gå igenom? Är det meningen att de
            motioner som väcks bara skall avslås? De avslås ju egentligen
            med synpunkten att det är bra som det är. Eller är det kanske
            så att motioner väcks framför allt för att de här personerna vill
            visa gentemot organisationer som trycker på att någon i partiet
            bryr sig om dessa frågor?
          </note>
          <note>
            Det brukar nämligen heta att de här personerna är de i partiet
            som är ansvariga för frågan.
          </note>
          <note>
            Kan vi kalla de här personerna för organisationstillfredsställare
            som för en politik i riksdagen som egentligen inte är allvarligt
            menad utan som mest tjänar som en sorts spel för galleriet? Jag
            bara undrar. Jag är ju ny i riksdagen och är mycket förvånad över
            att enskilda motioner i de här frågorna mycket sällan följs upp
            av respektive parti.
          </note>
          <note>
            Samtidigt måste jag säga att det är bra att det finns många motioner.
            1978 års beslut om djurförsök var mycket bra. Fortfarande finns
            det saker där som man borde arbeta vidare på.
          </note>
          <note>
            Det beslut som togs 1988 och som faktiskt innebar en skärpning
            av en del av de här kraven är ännu inte riktigt i hamn. I praktiken
            är det alltså inte riktigt genomfört. Därför är det mycket bra
            att det finns människor inom varje parti som är missnöjda med
            tingens ordning i dag. Det vore väldigt bra om de här människorna
            också vann gehör i respektive parti. Så tycks det dock inte vara.
          </note>
          <note>
            Vi är nu medlemmar i EU. I och med det finns det andra möjligheter,
            men även svårigheter, att bedriva djurskyddsfrågor. Sverige måste
            trycka på i dessa frågor. I EU vill man egentligen i frågor rörande
            t.ex. djurförsök att det skall vara enhetliga regler i unionen.
            Då måste Sverige verkligen driva den svenska linjen och visa att
            vi vill gå längre än de flesta andra EU-länder i dessa frågor.
            Det är alltså viktigt att Sverige har en stark roll i detta sammanhang.
          </note>
          <note>
            Vi i Miljöpartiet har avgivit flera reservationer.
          </note>
          <note>
            Jag ställer mig naturligtvis bakom alla, men för tids vinnande
            yrkar jag bifall bara till reservationerna 1,
          </note>
          <note>
            2, 4 och 5.
          </note>
          <note>
            När det gäller EU:s förbud mot kosmetikatester kan vi se att
            det finns en hel del hakar i detta beslut.
          </note>
          <note>
            Det måste verkligen jobbas rejält från de medlemsstater som vill
            att man skall mena allvar med detta och som vill att det skall
            genomföras i praktiken. Om
          </note>
          <note>
            Sverige verkligen menar allvar med detta, vilket antyds i betänkandet,
            vore ett sätt att göra som vi föreslår i vår reservation, nämligen
            att Sverige gör det som vi fick höra inför EU-omröstningen att
            man kunde göra, nämligen att gå före. Det finns ingenting som
            säger att vi i Sverige inte skulle kunna fatta beslut om ett förbud
            mot kosmetikatest i Sverige.
          </note>
          <note>
            Naturligtvis skall detta kombineras med import- och försäljningsförbud
            av kosmetika som har testats på djur. Det skulle visa att vi menar
            allvar i denna fråga. Det skulle också vara en mycket tydlig signal
            till alla EU-länder att vi anser att frågan skall tas på allvar
            och att man skall se till att detta beslut verkligen genomförs
            inom EU. Detta utvecklar vi i reservation 4.
          </note>
          <note>
            Många djurskyddsfrågor diskuteras i EU:s femte handlingsprogram.
            Även i detta sammanhang måste
          </note>
          <note>
            Sverige trycka på, eftersom det just nu händer ganska litet på
            djurskyddsområdet. Sverige har en mycket viktig roll i EU-arbetet
            att få tillstånd lagar och regler så att djurförsöken verkligen
            nedbringas. Tyvärr är det nämligen på det sättet i dag, i både
            Sverige och många andra länder, att antalet djur som används i
            djurförsök ökar.
          </note>
          <note>
            EU har anslutit sig till CITES-konventionen om utrotningshotade
            arter. Där sägs det bl.a. att vi skall skydda apor från att utnyttjas
            i djurförsök. Sverige har sedan många år krävt att importerade
            apor skall vara uppfödda just för ändamålet. Ändå kan vi se att
          </note>
          <note>
            Sverige handlar med länder som Filippinerna och
          </note>
          <note>
            Kina, där vi vet att förhållandena inte alls är sådana att vi
            själva skulle nöja oss med dem. I Filippinerna är det mycket tveksamt
            om aporna är uppfödda för ändamålet. I Kina vet vi att man har
            en djurtillsyn som inte alls är den som vi själva vill ha.
          </note>
          <note>
            Det enda sättet att komma till rätta med detta vore naturligtvis
            att sätta stopp för att apor används i försök i Sverige. Ett minimikrav
            är i alla fall att statliga institutioner får ett krav på sig
            att upphandla djur endast där det kan bevisas att de inte är viltfångade.
          </note>
          <note>
            Det har väckts flera enskilda motioner om detta.
          </note>
          <note>
            Eftersom detta tas upp i reservation 2 finns det möjlighet för
            de ledamöter som har väckt motioner om detta och inte fått igenom
            sina krav i sina partigrupper att stödja denna reservation. Denna
            reservation har jag också yrkat bifall till.
          </note>
          <note>
            Det har kommit en ny utredning som heter Offentlig djurskyddstillsyn.
            Den innebär ytterligare ett steg på rätt väg. I den tas två paragrafer
            som vi har talat mycket om upp, nämligen 4 § och 2 §. I 4 §
          </note>
          <note>
            föreslår den nuvarande utredningen att man skall ta bort det
            tillägg som tidigare fanns och där det sades att 4 § gällde enbart
            djur som används för produktion av livsmedel, ull och pälsar eller
            djur som används för tävling. För dessa djur gällde att de skulle
            ha möjlighet att bete sig naturligt. Om denna passus försvinner
            kommer 4 § att innefatta även försöksdjur, vilket vore mycket
            bra. Jag hoppas att regeringen verkligen kan fullfölja det förslag
            som finns i utredningen. Det kommer vi i Miljöpartiet att ställa
            oss bakom. Det skulle innebära att många försöksdjur skulle få
            en betydligt bättre situation. Då skulle de nämligen få möjlighet
            att bete sig naturligt, vilket de inte får i dag.
          </note>
          <note>
            När det gäller 2 § sades det från början i den att den skulle
            gälla för alla djur och att djur inte skulle utsättas för onödigt
            lidande. Tyvärr ändrade man denna paragraf 1990. Då beslöt man
            att göra ett tillägg för försöksdjur, vilket innebär att försöksdjur
            inte skall anses vara utsatta för onödigt lidande om försöket
            godkänts av en försöksdjursetisk nämnd.
          </note>
          <note>
            Eftersom 99 % av alla ansökningar godkänns av en djurförsöksetisk
            nämnd kan man konstatera att de djurförsöksetiska nämnderna tydligen
            inte anser att djuren utsätts för onödigt lidande. Då kan man
            fråga om lidandet är nödvändigt, eftersom det är fråga om ett
            lidande. Om vi kan få en förändring till stånd av denna paragraf
            skulle det i alla fall innebära en förbättring. Jag skulle gärna
            se att paragrafen skärptes ytterligare jämfört med utredningens
            förslag. Jag hoppas att vi kan diskutera detta. Här har man följande
            tillägg: och utförs i enlighet med den tillstyrkta ansökningen.
            Det är i och för sig ett konstigt tillägg, eftersom det antyds
            att det finns djurförsök som inte bedrivs i enlighet med den tillstyrkta
            ansökningen.
          </note>
          <note>
            Men vi vet att så är fallet. Anledningen till att man ändrade
            2 § var just att det fanns en miljö- och hälsoskyddsnämnd som
            tog sin djurskyddslag på allvar och utfärdade förbud mot ett planerat
            försök trots att det var godkänt av en djurförsöksetisk nämnd.
            När detta skedde 1990 innebar det alltså att djurförsöksledare
            utstötte ett ramaskri, och då fick de denna förändring till stånd,
            vilket alltså innebar en försämring av 2 §.
          </note>
          <note>
            Det finns mycket att säga om djurförsöksetiska nämnder. Vad vi
            kan konstatera är att det tyvärr har blivit nämnder som inte riktigt
            har fått den handlingskraft som man skulle ha önskat. Vi kan nästan
            säga att de på sätt och vis är handlingsförlamade.
          </note>
          <note>
            Det finns mycket få djurförsök som inte går igenom de djurförsöksetiska
            nämnderna. Det finns också djurförsök där man i efterhand kan
            se att de inte har utförts enligt ansökan. De har då åter tagits
            upp i djurförsöksetiska nämnder. Men inte ens då har nämnderna
            velat ge försöksledaren en reprimand, utan nämnderna har godkänt
            försöken i efterhand.
          </note>
          <note>
            Jag är övertygad om att detta är ärenden som vi kommer att diskutera
            väldigt mycket. Vi i Miljöpartiet har bl.a. krävt att de som sitter
            i djursförsöksetiska nämnder skall genomgå en obligatorisk utbildning
            för att lära sig hur djur fungerar, hur djur beter sig naturligt
            och för att dessa personer skall kunna se hur försök genomförs
            och hur djur avlivas. Detta har vi inte fått igenom i utskottet.
            Utskottsmajoriteten anser att man, i och med att det är ett frivilligt
            åtagande att sitta i dessa djurförsöksetiska nämnderna, inte kan
            tvinga människor till detta. Vi har utvecklat detta i ett särskilt
            yttrande, där vi säger att vi förutsätter att intresserade och
            ansvarstagande ledamöter skaffar sig kunskaper och erfarenhet
            enligt ovan. Av egen erfarenhet kan jag säga att det tyvärr är
            på det sättet att om man jobbar med djur och djurförsök tvingas
            man till en viss avtrubbning. Det vore nog bra om de ledamöter
            som sitter i dessa nämnder såg försöken med egna ögon och kanske
            kunde påverka de forskare som bedriver försöken att få dem att
            se detta med litet andra ögon.
          </note>
          <note>
            Därmed yrkar jag bifall till reservationerna 1,2, 4
          </note>
          <note>
            och 5 som vi har fogat till betänkandet.
          </note>
          <note type="speaker">
            Anf. 180 LENNART DALÉUS (c)
          </note>
          <note>
            Herr talman! I detta betänkande behandlas ett antal motioner
            som gäller djurförsök och tillhörande frågor. Man kan säga att
            resultatet är ett förhållandevis samstämt betänkande. Det redovisar
            en grundläggande gemensam syn på dessa frågor från samtliga i
            jordbruksutskottet. Mycket värdefullt i arbetet och skapandet
            av denna bas har varit de hearingar, som det numera heter på svenska,
            och de besök som vi har kunnat göra för att behandla dessa motioner.
          </note>
          <note>
            Vi har varit på institutioner och företag i Sverige för att få
            reda på hur man rent praktiskt hanterar dessa frågor. I relation
            till det som har sagts här tidigare kan jag säga att dessa besök
            liksom existensen av motionerna har naturligtvis drivit fram innehållet
            i detta betänkande. Därmed vill jag ha sagt att just engagemanget
            i motionerna har varit värdefullt i denna process.
          </note>
          <note>
            Utskottet har valt att avstyrka ett antal motioner.
          </note>
          <note>
            Det beror inte på att majoriteten i grunden har någon annan uppfattning
            än de ambitioner och det engagemang som avspeglas i motionsyrkandena,
            utan det beror mer på andra förhållanden, t.ex. att det i några
            fall pågår utredningar som skall redovisa, rapportera och lämna
            ett underlag för behandling. I något fall beror det på att den
            berörda myndigheten - jag tänker på Jordbruksverket - har uppmärksammat
            de frågor som motionärerna pekar på. I något fall, t.ex.
          </note>
          <note>
            när det gäller djurförsök för att testa kosmetika, är det på
            det sättet att utskottet med rätta inte anser att detta sker i
            Sverige. Om man skall ha ett förbud krävs det att det skall vara
            kopplat till möjligheter att kontrollera efterlevnaden av förbudet.
          </note>
          <note>
            Om det skall vara meningsfullt, måste det i det här fallet också
            förenas med import- och försäljningsrestriktioner. Då kommer vi
            in på vårt medlemskap i EU, där det - som Hanna Zetterberg tidigare
            redovisade - pågår ett arbete som det finns skäl att följa.
          </note>
          <note>
            Det är den typen av redovisning som har gjort att utskottet inte
            har ställt sig bakom de motionsyrkanden som har resulterat i reservationer.
            Sammanfattningsvis tycker jag att det är alldeles uppenbart att
            betänkandet visar en samstämmig svensk syn på djurförsöken. Betänkandet
            innehåller också flera uppmaningar och förutsätter ett fortsatt
            kraftfullt agerande från regeringen i internationella sammanhang.
          </note>
          <note>
            Herr talman! Med det anförda vill jag yrka bifall till hemställan
            i jordbruksutskottets betänkande nr
          </note>
          <note>
            18.
          </note>
          <note>
            Anf. 181 GUDRUN LINDVALL (mp) replik
          </note>
          <note>
            Herr talman! Vi har hört det som vi brukar höra från Lennart
            Daléus, nämligen att vi alla är så överens. Det är mycket märkligt
            att det då är många som skriver motioner år efter år - också från
            Lennart
          </note>
          <note>
            Daléus eget parti - om nu alla är så överens. Hur kommer det
            sig?
          </note>
          <note>
            Jag tycker inte att vi är så överens. Vi har ganska diametralt
            olika syn på detta. Somliga tycker att det är bra som det är medan
            andra - bl.a. i mitt parti -
          </note>
          <note>
            anser att går att åstadkomma förbättringar på en lång rad punkter.
            Vi har t.ex. föreslagit att man skulle inrätta en professur och
            en institution för att se över möjligheterna att hitta alternativ
            till djurförsök. Det skulle vara ett sätt att kunna påverka framtiden.
          </note>
          <note>
            Vi är också kritiska mot Centrala djurförsöksnämndens agerande.
            Vi tycker att det borde finnas möjligheter för Centrala djurförsöksnämnden
            att kunna agera för att få fram alternativa försök. Vi föreslår
            också att om ett alternativt försök är godkänt i ett land så skall
            Sverige automatiskt godkänna det.
          </note>
          <note>
            På punkt efter punkt skulle jag kunna visa att vi alls inte är
            överens. Det visar också det faktum att många av motionerna återkommer
            år efter år. Hur kan det komma sig, Lennart Daléus, att samma
            motioner återkommer när alla är så överens? Visar detta att det
            finns tydliga sprickor inom Centern, Socialdemokraterna och Folkpartiet?
          </note>
          <note>
            Anf. 182 LENNART DALÉUS (c) replik
          </note>
          <note>
            Herr talman! Jag vidhåller ändå att vi är överens i de grundläggande
            uppfattningarna. Sedan finns det ju flera särresonemang som Gudrun
            Lindvall för fram om en särskild professur, särskilda institutioner
            och hur olika alternativa försök i andra länder skall värderas
            i Sverige. Visst har vi i de fallen delade meningar som också
            resulterar i att särkraven avstyrks av utskottet. Det är väl inget
            som hindrar att man från tid till annan återkommer med förslag
            till riksdagen. Det finns ändå en grundläggande gemensam syn på
            både etiska och vetenskapliga värderingar när det gäller djurförsöken.
            Jag är övertygad om att debatten och förslagen återkommer. Men
            det hindrar inte att jag tycker att denna samstämmighet är någonting
            att bygga på.
          </note>
          <note>
            Anf. 183 GUDRUN LINDVALL (mp) replik
          </note>
          <note>
            Herr talman! Jag kan inte tolka det på annat sätt än att det
            finns djupa sprickor inom Centerpartiet i dessa frågor, eftersom
            det finns ledamöter som ständigt återkommer med motioner vilka
            helt talar emot det som Lennart Daléus säger.
          </note>
          <note>
            Vi är än så länge en liten minoritet i riksdagen som skulle vilja
            gå längre i djurskyddsfrågor, som skulle vilja att djurförsöken
            ersattes med andra försök och som skulle vilja att antalet djur
            som används vid djurförsök nedbringades. Det antalet ökar faktiskt
            i dag.
          </note>
          <note>
            I många fall finns det i de sju etiska nämnderna reservationer
            mot att man har godkänt vissa djurförsök. Det är många vanliga
            människor som anser att dessa försök inte borde ha godkänts. Vid
            många försök kan man också verkligen ifrågasätta om det inte skulle
            finnas alternativ eller om lidandet är nödvändigt.
          </note>
          <note>
            Jag menar att det i Sveriges riksdag finns en stor motsättning
            i det här fallet. Om det inte fanns det, skulle några av de förslag
            som läggs fram i motioner år efter år någon gång bifallas, Lennart
            Daléus. Det måste ju kunna skapas nya majoriteter för några av
            dessa förslag. Men så sker ju inte. Förslagen återkommer. De resulterar
            i reservationer. Sedan kommer man tillbaka året efter med samma
            förslag igen.
          </note>
          <note>
            När skall vi ta nästa steg i debatten? När skall vi börja att
            förbättra på djurförsökssidan?
          </note>
          <note>
            Anf. 184 LENNART DALÉUS (c) replik
          </note>
          <note>
            Herr talman! Så gör vi ju successivt i samhället.
          </note>
          <note>
            Vi förbättrar hanteringen av djur och av djurförsök.
          </note>
          <note>
            Det sker bl.a. genom att det väcks motioner i Sveriges riksdag
            med olika krav som skapar debatt och som påverkar utvecklingen.
            Resultatet blir att både regeringen och berörda myndigheter lyssnar.
            Jag tycker att det är en positiv hantering.
          </note>
          <note>
            Sedan kan man möjligen diskutera med ledamöterna i försöksnämnderna.
            Det är klart att det ligger i sakens natur att man reserverar
            sig. Man borde bejaka att de olika intressena redovisar olika
            synpunkter och reserverar sig mot en del förfaranden. Det är ju
            en del i beslutsprocessen.
          </note>
          <note>
            Herr talman! Allra sist: Möjligen har Gudrun
          </note>
          <note>
            Lindvall och jag litet olika uppfattning om vad som kan betecknas
            som djupa sprickor i Centern. Den här frågan gör det i alla händelser
            inte.
          </note>
          <note>
            Anf. 185 HANNA ZETTERBERG (v) replik
          </note>
          <note>
            Herr talman! Jag skulle vilja fråga Lennart
          </note>
          <note>
            Daléus om den här enigheten och djurförsök när det gäller kosmetika.
            Om vi nu är så eniga, vilket jag är benägen att hålla med om,
            undrar jag varför Centern har gått med på den skrivning som utskottet
            har.
          </note>
          <note>
            Den svidande kritik som har kommit från EU-
          </note>
          <note>
            parlamentet och i samband med kommissionens arbete kring den
            här frågan tyder enligt min mening på att vi just nu skulle kunna
            ha en litet hårdare skrivning, en skrivning som vi faktiskt alla
            står bakom och som dessutom anknyter till direktiven till kommissionen.
          </note>
          <note>
            Jag har här ett brev som är undertecknat av Olof
          </note>
          <note>
            Johansson. Det skrevs under den tid som han var statsråd, vilket
            i och för sig är ett tag sedan. Där skriver han: Enligt den information
            som jag har erhållit genomförs inte några kosmetikatester på djur
            i Sverige, vilket inte förhindrar att ett förbud skulle ha en
            symbolisk betydelse.
          </note>
          <note>
            Det är precis det som det handlar om. Ett förbud skulle ha en
            symbolisk betydelse för Sverige, och jag tycker att den betydelsen
            är fruktansvärt viktig. Men är det så att efter det att vi blev
            medlemmar i EU så vågar man inte ta ställning? Har ni ändrat er?
            Eller är det här bara Olof Johanssons utgångspunkt? Jag förstår
            inte varför Centern inte kan gå med på en bättre skrivning i den
            här frågan.
          </note>
          <note>
            Anf. 186 LENNART DALÉUS (c) replik
          </note>
          <note>
            Herr talman! Det är klart att det finns symboliska värden i förbud
            även i Sverige. Men jag skall villigt erkänna att situationen
            har förändrats sedan vi gick med i EU. Det är ganska uppenbart.
            Därmed har även den symboliska betydelsen av ett förbud minskat
            i värde, eftersom det är andra förhållanden som spelar den avgörande
            rollen såsom import- och försäljningsrestriktioner. Då är det
            viktigare att vi tydligt talar om för regeringen vilken vår uppfattning
            är i dessa frågor. Hanna Zetterberg vet ju att vi i vårt yttrande
            i samband med den proposition som gällde inför regeringskonferensen
            tydligt markerat vår enighet i utskottet. Frågan om djuromsorg
            och djurskydd bör utgöra en del av grunddokumenten i EU:s arbete.
            Detta är en tydlig markering och ett tydligt resonemang. Jag hoppas
            och utgår ifrån att regeringen arbetar med detta i sina relationer
            med EU-
          </note>
          <note>
            kommissionen, ministerrådet och de andra EU-
          </note>
          <note>
            länderna.
          </note>
          <note>
            Jag tror ändå att värdet av ett symboliskt beslut om ett förbud
            i Sverige, där verksamheten inte förekommer, i dag är begränsat.
            Jag tror att det är så.
          </note>
          <note>
            Anf. 187 HANNA ZETTERBERG (v) replik
          </note>
          <note>
            Herr talman! Bara helt kort: Naturligtvis är det en symbolisk
            fråga för Sverige, eftersom vi i princip inte har kvar den här
            typen av djurförsök. Men för
          </note>
          <note>
            EU, kommissionen och för de resterande länderna tror jag inte
            att det enbart är en symbolisk fråga. Jag tycker att vi i det
            här läget kunde trycka på litet mer.
          </note>
          <note>
            Naturligtvis skall vi utöva påtryckningar på olika sätt. Jag
            hoppas och tror att regeringen jobbar aktivt med dessa frågor.
            Men det är just den här tydligheten som jag saknar i utskottets
            betänkande.
          </note>
          <note>
            Anf. 188 LENNART DALÉUS (c) replik
          </note>
          <note>
            Herr talman! Jag tycker inte att den saknas. Det här handlar
            om kommunicerande kärl. Det är klart att man genom ett förbud
            kan utöva påtryckningar så att
          </note>
          <note>
            EU förändras. Men förbudet i Sverige - om det nu vore möjligt
            att införa ett sådant - inverkar på det svenska agerandet i Sverige.
            Det intressanta är ju att trycka på regeringen så att den kan
            bidra till att det sker en förändring i EU. Här kan vi ha olika
            uppfattningar. Men jag vidhåller ändå att ett symboliskt beslut
            om förbud mot den här verksamheten i ett land som Sverige, där
            verksamheten inte förekommer, tror jag inte imponerar så mycket
            på de övriga beslutsfattarna i EU. Jag tror att det är bättre
            att se till att Sveriges företrädare i EU med kraft driver frågorna
            där.
          </note>
          <note>
            Herr talman! Hanna Zetterberg och jag kan väl försöka hjälpa
            till på olika sätt så att det också blir fallet.
          </note>
          <note>
            Anf. 189 ANN-KRISTINE
          </note>
          <note>
            JOHANSSON (s)
          </note>
          <note>
            Herr talman! Djurförsök upprör många människor, speciellt när
            man i massmedier visar bilder på hur djur används. Det är möss,
            marsvin, hundar, apor m.fl. som ofta är rakade, sydda och har
            slangar fastsatta på sig. Många av bilderna ser väldigt grymma
            ut.
          </note>
          <note>
            Visst blir man upprörd och förtvivlad när man ser bilderna, och
            man funderar över hur djuren används.
          </note>
          <note>
            Tyvärr förklaras inte försöken särskilt bra i massmedierna. Vi
            får en felaktig bild av hur försöken går till och hur djuren används.
          </note>
          <note>
            Forskarna, som använder djur vid försök, är inga grymma människor
            som tycker om att plåga djur, utan de arbetar ofta för mänskligheten.
            Vad vi måste fråga oss är om vi vill förstå hur människan fungerar,
            hur man kan skydda sig mot sjukdomar och om vi vill ha fram botemedel
            mot sjukdomar som finns och som kommer framöver. Visst finns det
            alternativa metoder, som också används i allt större utsträckning.
            Men i vissa fall måste djur användas.
          </note>
          <note>
            Vi skall ha klart för oss att djurförsöken är dyra.
          </note>
          <note>
            De alternativa metoderna är billigare, inte minst med tanke på
            arbetskraftskostnaderna. Så det är oekonomiskt att använda djur,
            om det finns andra metoder.
          </note>
          <note>
            I grundforskningen t.ex. behöver djur användas för att söka ny
            kunskap. Vi behöver förstå hur olika organ fungerar. Visst har
            vetandet ökat enormt under de senaste 40-50 åren. Det är lätt
            att tro att vi nått slutmålet och att vi känner till och vet allt.
            Men vi har långt kvar. Vår kunskap om vår egen kropp är bristfällig.
          </note>
          <note>
            Herr talman! Nya sjukdomar dyker upp. Man kan se hur världen
            ser ut med farsoter som sprider sig och nya virus som vi inget
            vet om. Det måste hela tiden forskas om hur olika organ reagerar
            och fungerar.
          </note>
          <note>
            Sedan kan man ifrågasätta om alla försök är nödvändiga. Men då
            tror jag att de djurförsöksetiska nämnderna har känslan, kunskapen
            och viljan att förbjuda försök som inte är etiskt försvarbara.
            De skall ju väga nyttan med försöket mot djurets lidande, och
            det tror jag att de klarar av. De djurförsöksetiska nämnderna
            består av en majoritet av lekmän som representerar allmänheten.
            Nämndledamöterna har möjlighet att närvara vid försöken.
          </note>
          <note>
            Genom Centrala djurförsöksnämndens försorg genomförs fortbildningar,
            studiebesök osv. Det tycker jag borgar för att djurförsöken alltid
            ifrågasätts och att inga onödiga försök genomförs.
          </note>
          <note>
            Från vissa håll kritiseras nämnderna. Det är möjligt att det
            behövs justeringar, men inte i den utsträckning som några av motionärerna
            vill med bl.a.
          </note>
          <note>
            tvingande föreskrifter. Det vore inte förenligt med frivillighet
            och personligt engagemang, vilket nämnderna egentligen baseras
            på.
          </note>
          <note>
            Herr talman! När det gäller de kommunala nämndernas tillsyningsansvar
            har utredaren, som regeringen tillsatte i somras, efter riksdagens
            uttalande om och revisorernas kritik mot brister i djurskyddstillsynen
            lämnat sitt material. Där ger han förslag på hur bl.a. paragraferna
            2 och 4 kan ändras, så att även försöksdjuren omfattas. Vi får
            nu avvakta regeringens förslag i frågan.
          </note>
          <note>
            Användningen av försöksdjur till kosmetika har debatterats ett
            antal gånger här i kammaren, senast för drygt ett år sedan, då
            vi sade att försöksdjur inte bör accepteras. I dag används heller
            inga försöksdjur, som sagts här tidigare, och det har inte gjorts
            på flera år.
          </note>
          <note>
            I vårt beslut i dag står vi självfallet fast vid det gamla beslutet.
            Regeringen skall arbeta aktivt internationellt för att få till
            stånd skärpta regler.
          </note>
          <note>
            Ett förbud måste förenas med import- och försäljningsförbud,
            vilket kan få handelspolitiska följder nu när vi faktiskt är med
            i EU. I EU finns det förbudsbeslut som vi tidigare har diskuterat.
            Det skall träda i kraft 1998. Men EU skall göra en lägesbedömning
            den 1 januari 1997 av om det är möjligt att genomföra det beslutade
            förbudet. Inför lägesbedömningen måste regeringen aktivt medverka
            vid utarbetandet av det underlag som skall ligga till grund för
            ställningstagandet, så att förbudet genomförs. Det är otroligt
            viktigt, och det är något som jag tror att regeringen gör.
          </note>
          <note>
            När det gäller frågan om avveckling har CFN,
          </note>
          <note>
            Centrala försöksdjursnämnden, ansvaret för den långsiktiga planeringen
            av djurförsöksverksamheten i Sverige. Nämnden skall se till att
            antalet försök minskas och att alternativa metoder tas fram och
            används. Målsättningen har formulerats genom de tre R:en - Replace,
            Reduce och Refine - dvs. att djurförsöken ersätts med någon annan
            metod, att antalet försök minskas och förfinas. Det betyder mindre
            risker för lidande och stress för djuren.
          </note>
          <note>
            CFN har också ansvaret för att redovisa statistik.
          </note>
          <note>
            De skall stödja alternativa metoder, och de ger ut skriftserier.
          </note>
          <note>
            EU har i sitt femte miljöhandlingsprogram slagit fast att antalet
            djurförsök skall halveras fram till år
          </note>
          <note>
            2000.
          </note>
          <note>
            Utskottet delar alltså den syn som kommer fram i många motioner,
            att antalet djurförsök måste minska, och det anser jag att detta
            betänkande ger uttryck för. Även från forskarhåll och inom läkemedelsindustrin
            finns det en vilja att minska antalet djurförsök.
          </note>
          <note>
            Herr talman! Med detta vill jag yrka avslag på samtliga reservationer
            och bifall till utskottets hemställan i betänkandet.
          </note>
          <note>
            Anf. 190 GUDRUN LINDVALL (mp) replik
          </note>
          <note>
            Herr talman! Jag tvivlar inte på att det bland riksdagens ledamöter
            finns ett intresse och en vilja att minska antalet djurförsök.
            Tyvärr ser det litet annorlunda ut i verkligheten. Där ökar antalet
            djurförsök. Vi skulle gärna se att de institutioner som använder
            djur ålades ett ansvar, så att de tvingades att arbeta också med
            alternativen och visa vilka alternativ som kan finnas samt att
            de också hade en plan för hur man jobbar för att ersätta djurförsök
            med andra metoder. Så sker inte i dag.
          </note>
          <note>
            Med tanke på att 99 % av alla djurförsök godkäns av Djurförsöksetiska
            nämnden är det väldigt tufft och svårt att sitta i en sådan nämnd
            och säga nej till djurförsök.
          </note>
          <note>
            De försöksledare som utför djurförsök har inte utbildning för
            detta. De har inte veterinärutbildning och ofta inte kunskap om
            etologi, utan de har sin forskarutbildning. Det finns också en
            viss risk för att de avtrubbas. De blir liksom tvungna att avtrubbas
            för att stå ut med vad de gör. Det känns otäckt att säga det,
            men precis de djurförsök som Ann-Kristine
          </note>
          <note>
            Johansson redovisade är naturligtvis otäcka att se även för en
            försöksledare. Därför känns det angeläget att hjälpa till att
            skärpa upp processen genom att se till att vi får en bättre lagstiftning,
            genom att stödja de djurförsöksetiska nämnderna och genom att
            skärpa de krav vi ställer på ledamöterna. Det är i dag sällsynt
            att ledamöter i de djurförsöksetiska nämnderna är ute och tittar
            på hur djurförsöken går till.
          </note>
          <note>
            Från Miljöpartiets sida menar vi att om den intention som jag
            tror finns i riksdagen verkligen skall få genomslag i praktiska
            ting, så måste vi skärpa lagstiftningen. Jag kan inte se att det
            finns någon annan möjlighet.
          </note>
          <note>
            Jag hoppas att de förslag som finns i paragraferna
          </note>
          <note>
            2 och 4 i utredningen kommer att gå igenom. Det finns dock en
            tro på att verkligheten sköter sig själv, men det tror inte jag.
          </note>
          <note type="speaker">
            Anf. 191 BIRGITTA GIDBLOM (s)
          </note>
          <note>
            Herr talman! Det mesta av vad jag tänkte säga i kväll är redan
            sagt. Men jag vill ändå understryka en del saker, eftersom jag
            har skrivit en del motioner i ämnet.
          </note>
          <note>
            Det är inte förstå gången frågan om djurförsöken behandlas här
            i kammaren. Efter vad jag har läst är det nästan 20 år sedan riksdagen
            uttalade en vilja att minska djurförsöken. Trots det pågår det
            fortfarande alltför många djurförsök, vilket jag tycker är förvånande.
            Tyvärr ökar antalet djurförsök, enligt uppgift, och jag tror att
            långt ifrån alla är nödvändiga.
          </note>
          <note>
            En av CFN:s huvuduppgifter är att begränsa behovet av försöksdjur,
            skriver utskottet. Det är också enligt min mening nödvändigt att
            arbetet med att minska antalet försöksdjur intensifieras.
          </note>
          <note>
            Det har i kväll talats om EU:s förbud mot kosmetikatester. Det
            är också min mening att regeringen måste följa utvecklingen på
            detta område. Jag tycker att det är bra att många människor i
            vårt land och i övriga världen upprörs över det sätt på vilket
            djuren behandlas. Många är engagerade i arbetet med att förbättra
            för djuren.
          </note>
          <note>
            Jag tycker också att det är bra att kritiken mot djurförsöken
            tilltar och att allt fler väljer att inte köpa kosmetika som har
            testats på djur. Jag skulle vidare ha önskat att den märkning
            som det tidigare har talats om hade genomförts. Jag tycker att
            regeringen på den punkten har en viktig uppgift, eftersom EU:s
            regler om märkning av kosmetiska produkter lägger hinder i vägen.
          </note>
          <note>
            Apor används i djurförsök också i Sverige. Det är upprörande
            att läsa om hur aporna behandlas på uppfödningsanläggningarna
            och under transporterna.
          </note>
          <note>
            Utskottet anför att alla apor skall vara uppfödda för ändamålet,
            och det låter ju bra. Men man kan inte helt garantera att aporna
            är uppfödda. Det kan fyllas på med viltfångade apor i uppfödningsanläggningarna,
            och de kan därifrån säljas som uppfödda i fångenskap.
          </note>
          <note>
            Tack vare olika kampanjer har importen av apor minskats, men
            den borde enligt min mening helt upphöra. Alternativen till djurförsök
            bör i ännu större utsträckning utvecklas och användas.
          </note>
          <note>
            Verkligheten är dock i dag den att vi på ett antal ställen i
            landet har apor som används till djurförsök.
          </note>
          <note>
            De måste åtminstone hållas på ett sådant sätt att de får sina
            behov av stimulans, sociala kontakter med artfränder, motion,
            dagsljus och frisk luft tillfredsställda. Så är det tyvärr inte
            på alla ställen.
          </note>
          <note>
            Aporna sitter ensamma i små metallburar, utan dagsljus, frisk
            luft och motion. Jag tycker inte att detta är acceptabelt, inte
            heller det faktum att aporna på vissa ställen får mat bara en
            gång per dag, eftersom personalen inte har tillräckligt med tid.
            Det borde finnas heltidsanställd kompetent personal, som kan ge
            aporna den tillsyn och stimulans som behövs.
          </note>
          <note>
            Plågsamma försök på apor skall inte heller få förekomma.
          </note>
          <note>
            Herr talman! Jag kommer att följa utvecklingen på dessa områden.
            Jag förutsätter också att utskottet och regeringen fortsätter
            sitt arbete med att förbättra förhållandena för djuren. Sverige
            är ett föregångsland när det gäller djurskyddsfrågor, och vi kan
            bli ännu bättre. Det finns fortfarande alltför många brister i
            vår behandling av djuren.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            19 § Energistadgefördraget
          </note>
          <note>
            Föredrogs
          </note>
          <note>
            Näringsutskottets betänkande 1995/96:NU14
          </note>
          <note>
            Energistadgefördraget (prop. 1995/96:68)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 mars.)
          </note>
          <note>
            20 § Tilläggsbudget för budgetåret 1995/96 i vad avser bostadsutskottets
            beredningsområde
          </note>
          <note>
            Föredrogs
          </note>
          <note>
            Bostadsutskottets betänkande 1995/96:BoU13
          </note>
          <note>
            Tilläggsbudget för budgetåret 1995/96 i vad avser bostadsutskottets
            beredningsområde (prop.
          </note>
          <note>
            1995/96:105 delvis)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 mars.)
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1995/96:135 Godkännande av 1995 års internationella naturgummiavtal
          </note>
          <note>
            Förslag
          </note>
          <note>
            1995/96:RR8 Riksdagens revisorers förslag angående insatser för
            att främja jämställdheten i arbetslivet
          </note>
          <note>
            1995/96:RR9 Riksdagens revisorers förslag angående tillämpningen
            av skuldsaneringslagen
          </note>
          <note>
            22 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 6 februari
          </note>
          <note>
            1995/96:102 av Gudrun Lindvall (mp) till jordbruksministern
          </note>
          <note>
            Marina däggdjur och drivgarnsfiske i Östersjön
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 12 mars.
          </note>
          <note>
            23 § Anmälan om skriftlig fråga
          </note>
          <note>
            Anmäldes att följande skriftliga fråga framställts
          </note>
          <note>
            den 6 mars
          </note>
          <note>
            1995/96:320 av Annika Nordgren (mp) till civilministern
          </note>
          <note>
            Reklam för porr i värnpliktstidning
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 12 mars.
          </note>
          <note>
            24 § Anmälan om svar på skriftliga frågor
          </note>
          <note>
            Anmäldes att följande svar på skriftliga frågor inkommit
          </note>
          <note>
            den 5 mars
          </note>
          <note>
            1995/96:297 av Lars Hjertén (m) till försvarsministern
          </note>
          <note>
            Överflödig militär materiel
          </note>
          <note>
            1995/96:310 av Annika Nordgren (mp) till försvarsministern
          </note>
          <note>
            Åtgärder mot rasism och främlingsfientlighet inom totalförsvaret
          </note>
          <note>
            den 6 mars
          </note>
          <note>
            1995/96:294 av Sivert Carlsson (c) till jordbruksministern
          </note>
          <note>
            Mellanskarven
          </note>
          <note>
            1995/96:298 av Gun Hellsvik (m) till justitieministern
          </note>
          <note>
            Intagnas ekonomiska bidrag till brottsförebyggande arbete
          </note>
          <note>
            1995/96:299 av Gun Hellsvik (m) till justitieministern
          </note>
          <note>
            Skuldsaneringslagen
          </note>
          <note>
            1995/96:300 av Ola Ström (fp) till arbetsmarknadsministern
          </note>
          <note>
            Arbetshandikappade
          </note>
          <note>
            1995/96:301 av Lisbeth Staaf-Igelström (s) till justitieministern
          </note>
          <note>
            Försöksverksamhet med s.k. samhällskonferenser
          </note>
          <note>
            1995/96:302 av Maggi Mikaelsson (v) till miljöministern
          </note>
          <note>
            Skogsvårdslagen
          </note>
          <note>
            1995/96:304 av Martin Nilsson (s) till näringsministern
          </note>
          <note>
            Upphandling av elektrisk kraft
          </note>
          <note>
            1995/96:307 av Tuve Skånberg (kds) till jordbruksministern
          </note>
          <note>
            Salmonellakontroll av livsmedel
          </note>
          <note>
            1995/96:309 av Britt-Marie Danestig-Olofsson (v)
          </note>
          <note>
            till utbildningsministern
          </note>
          <note>
            Tillgodoräknande av moment i högskoleutbildningen
          </note>
          <note>
            1995/96:312 av Jan Backman (m) till finansministern
          </note>
          <note>
            Förmånsränta vid personalkrediter
          </note>
          <note>
            1995/96:313 av Eva Goës (mp) till utrikesministern
          </note>
          <note>
            Östtimor
          </note>
          <note>
            1995/96:314 av Lena Sandlin (s) till statsrådet Ylva
          </note>
          <note>
            Johansson
          </note>
          <note>
            Ämnet Idrott och hälsa i skolan
          </note>
          <note>
            1995/96:315 av Inger Lundberg (s) till finansministern
          </note>
          <note>
            Åtgärder för att minska räntekostnaderna
          </note>
          <note>
            1995/96:316 av Hanna Zetterberg (v) till jordbruksministern
          </note>
          <note>
            Bevarande av lantraser
          </note>
          <note>
            1995/96:317 av Birger Schlaug (mp) till miljöministern
          </note>
          <note>
            Stockholms ström
          </note>
          <note>
            1995/96:318 av Tuve Skånberg (kds) till jordbruksministern
          </note>
          <note>
            En djurskyddsmyndighet
          </note>
          <note>
            1995/96:319 av Ulla Hoffmann (v) till finansministern
          </note>
          <note>
            Momsfusk m.m.
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 12 mars.
          </note>
          <note>
            25 § Kammaren åtskildes kl. 19.44.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 6 §
            anf. 48 (delvis),
          </note>
          <note>
            av talmannen därefter t.o.m. 8 § anf. 81,
          </note>
          <note>
            av tredje vice talmannen därefter t.o.m. 11 § anf. 124
          </note>
          <note>
            (delvis),
          </note>
          <note>
            av andre vice talmannen därefter t.o.m. 16 § anf. 152
          </note>
          <note>
            (delvis),
          </note>
          <note>
            av talmannen därefter till ajourneringen kl. 17.49
          </note>
          <note>
            och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
