<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--25</head>
          <docDate when="1995-11-17 00:00:00">1995-11-17 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            1 § Anmälan om återtagande av plats i riksdagen
          </note>
          <note>
            Förste vice talmannen meddelade att Mona Sahlin
          </note>
          <note>
            (s) den 17 november återtagit sin plats i riksdagen.
          </note>
          <note>
            2 § Ledighet
          </note>
          <note>
            Förste vice talmannen meddelade att Mona Sahlin
          </note>
          <note>
            (s) ansökt om ledighet under tiden den 17 november
          </note>
          <note>
            1995 - 21 januari 1996.
          </note>
          <note>
            Kammaren biföll denna ansökan.
          </note>
          <note>
            Förste vice talmannen meddelade att Anders Ygeman (s) skulle
            tjänstgöra som ersättare för Mona
          </note>
          <note>
            Sahlin.
          </note>
          <note>
            3 § Anmälan om kompletteringsval
          </note>
          <note>
            Förste vice talmannen meddelade att på grund av uppkommen vakans
            hade Socialdemokratiska riksdagsgruppen anmält Hans Hoff som suppleant
            i trafikutskottet.
          </note>
          <note>
            Förste vice talmannen förklarade vald till
          </note>
          <note>
            suppleant i trafikutskottet
          </note>
          <note>
            Hans Hoff (s)
          </note>
          <note>
            4 § Svar på interpellation 1995/96:7 om flyktingar och barnkonventionen
          </note>
          <note>
            Anf. 1 Statsrådet LEIF BLOMBERG (s)
          </note>
          <note>
            Herr talman! Roy Ottosson har frågat mig hur regeringen anser
            att barnkonventionen skall tillämpas när det gäller människor
            på flykt från hot och våld i andra länder. Vidare har han frågat
            vilka instruktioner regeringen avser att ge berörda myndigheter
            så att barnkonventionen till fullo uppfylls i flyktingsammanhang.
            Roy Ottosson har även frågat om regeringen kommer att begära lagändringar
            så att barnkonventionens krav uppfylls. Slutligen har han ställt
            frågan om regeringen avser att ingripa i utvisningsfall där barnkonventionen
            kränks. Roy Ottosson har i sin fråga hänvisat till två konkreta
            fall som rör barn.
          </note>
          <note>
            De två enskilda fallen har jag, som vanligt, inte någon som helst
            möjlighet att kommentera.
          </note>
          <note>
            Vad beträffar den första frågan, hur konventionen skall tillämpas
            beträffande människor på flykt från våld och hot i andra länder,
            kan följande sägas. Alla som ansöker om asyl i Sverige får en
            individuell prövning av sina asylskäl, oavsett om de är vuxna
            eller barn. Även barn kan alltså åberopa att de är i behov av
            asyl här. Barnen kommer oftast till Sverige tillsammans med sina
            föräldrar, men det händer också att de anländer ensamma. Förutsättningarna
            för att bevilja en asylansökan finns i utlänningslagen. Den sökande
            kan vara att anse som flykting, de factoflykting eller krigsvägrare.
            För att bedöma om en person från ett speciellt land eller område
            är i behov av asyl i vårt land tar myndigheterna del av rapporter
            från t.ex. Utrikesdepartementet och olika frivilligorganisationer.
            Invandrarverket och Utlänningsnämnden företar också egna resor
            för att införskaffa beslutsunderlag. Om barnen eller deras föräldrar
            vid en bedömning inte anses vara i behov av skydd här och de heller
            inte är berättigade till uppehållstillstånd av andra skäl, t.ex.
            humanitära, avslås självklart ansökningen.
          </note>
          <note>
            Sveriges ratificering av barnkonventionen innebär att vi åtagit
            oss att nationellt genomföra dess bestämmelser, bl.a. genom att
            tillse att vår lagstiftning står i överensstämmelse med barnkonventionen.
            Detta innebär emellertid inte att barn som flytt från våld och
            hot i andra länder med automatik kan få stanna i vårt land. En
            sedvanlig bedömning av skyddsbehovet måste alltid göras, och detta
            är inget som strider mot barnkonventionen. Även om barnets bästa
            alltid skall särskilt beaktas finns det även andra intressen än
            barnets som kan vägas in, t.ex. övergripande samhällsintressen.
            Ett sådant samhällsintresse kan vara just behovet av en reglerad
            invandring. Kommer man vid denna bedömning fram till att barnet,
            i enlighet med de regler som utlänningslagen uppställer, inte
            är berättigat till skydd här kan barnet inte beviljas asyl.
          </note>
          <note>
            Det kan naturligtvis ändå hända att barnet av humanitära skäl
            kan få stanna i vårt land. De humanitära skälen kan t.ex. bestå
            i att förhållandena i hemlandet är sådana att det vore inhumant
            att tvinga barnet att återvända dit, t.ex. därför att det pågår
            krig eller inbördesstrider i det egna landet.
          </note>
          <note>
            Även om barnkonventionen inte direkt reglerar i vilka situationer
            barn skall beredas skydd här, måste konventionen naturligtvis
            alltid beaktas när barn är inblandade. När det t.ex. gäller ensamma
            barn, dvs.
          </note>
          <note>
            barn som anländer till Sverige utan sällskap av vårdnadshavare,
            har vi ett särskilt mottagningsförfarande.
          </note>
          <note>
            Detta innebär bl.a. att det utses en ställföreträdare för dem,
            att de bereds plats i speciellt boende som är anpassat för barn
            och att deras ärenden behandlas på kortaste möjliga tid. Vidare
            verkställs aldrig ett avvisnings- eller utvisningsbeslut rörande
            ett ensamt barn med mindre än att myndigheterna försäkrat sig
            om att barnet blir mottaget i det land dit verkställighet sker.
          </note>
          <note>
            Roy Ottossons andra och tredje fråga, som gäller instruktioner
            till myndigheterna och begäran om lagändringar, har jag valt att
            besvara i ett sammanhang.
          </note>
          <note>
            Inom det område som Roy Ottosson nu tar upp anser jag att Sverige
            i allt väsentligt efterlever barnkonventionen. Jag vill i detta
            sammanhang nämna att
          </note>
          <note>
            Sverige 1992 lämnade en rapport till den FN-
          </note>
          <note>
            kommitté som är satt att granska staternas efterlevnad av barnkonventionen.
            Sverige fick då kritik endast på ett område, och det återkommer
            jag till om en stund.
          </note>
          <note>
            När det gäller utlänningsärenden kan man också vid en genomgång
            av praxis t.ex. se att den s.k. tröskeln för att beviljas uppehållstillstånd
            av humanitära skäl är lägre när det gäller barn.
          </note>
          <note>
            Även om jag alltså anser att Sverige uppfyller sina åtaganden
            enligt barnkonventionen är som bekant ingenting så bra att det
            inte kan bli bättre. På mitt uppdrag har Flyktingpolitiska kommittén
            särskilt granskat barnkonventionens förhållande till utlänningslagen.
            I det betänkande som kommittén lagt fram har det, efter den genomgången,
            föreslagits ändringar inom en rad områden för att utlänningslagstiftningen
            bättre skall stämma överens med föreskrifterna i barnkonventionen.
            Kommittén föreslår att barnkonventionens definition, att den som
            är under 18 år är barn, även skall gälla utlänningslagens förvarsregler.
          </note>
          <note>
            I dag betraktas nämligen endast de som är under 16 år som barn
            i dessa sammanhang. Det var just på denna punkt som FN-kommittén
            riktade kritik mot Sverige.
          </note>
          <note>
            FN-kommittén ansåg det även diskriminerande att utländska barn
            under 18 år kan frihetsberövas, medan svenska barn under 18 år,
            som huvudregel, inte frihetsberövas. Flyktingpolitiska kommitténs
            betänkande beaktar i sitt förslag om ändrad åldersgräns även kritiken
            på denna punkt.
          </note>
          <note>
            Som ett annat exempel från Flyktingpolitiska kommitténs betänkande
            kan jag nämna att den föreslår att Invandrarverket skall se över
            rutinerna när det gäller förhör av barn. I betänkandet betonas
            vikten av att barn alltid skall få komma till tals och att en
            sådan regel bör förankras i lag. Vidare föreslår kommittén ändringar
            när det gäller faderskapsutredningar. Ändringsförslaget går ut
            på att de inblandade parterna i en faderskapsutredning inte skall
            avvisas eller utvisas så länge utredningen pågår. Kommittén föreslår
            att tidsbegränsat uppehållstillstånd som regel bör meddelas när
            det behövs för att en faderskapsutredning skall kunna genomföras.
            Kommittén föreslår även ändring när det gäller ensamma barns ställföreträdare.
          </note>
          <note>
            Kommittén föreslår att det offentliga biträdet även utses till
            barnets ställföreträdare. I dag utses nämligen en särskild god
            man som ställföreträdare för ensamma barn. Genom att lägga dessa
            båda förordnanden på en och samma person hoppas man att effektiviteten
            skall öka. Även när det gäller s.k. familjeåterföreningsfall föreslår
            kommittén förbättringar.
          </note>
          <note>
            För att ännu bättre leva upp till barnkonventionens krav på att
            dessa ärenden skall handläggas på ett positivt, humant och snabbt
            sätt föreslår kommittén att Invandrarverket tillsammans med Utrikesdepartementet
            och Rikspolisstyrelsen skall se över rutinerna när det gäller
            dessa ärenden.
          </note>
          <note>
            När det gäller Flyktingpolitiska kommitténs betänkande kan jag
            nämna att det remissbehandlats och nu bereds i regeringskansliet.
            En proposition kommer sedan att läggas i början av mars nästa
            år.
          </note>
          <note>
            Vad slutligen gäller Roy Ottossons sista fråga, om regeringen
            avser att ingripa i fall där - enligt Roy
          </note>
          <note>
            Ottosson - barnkonventionen kränks kan jag bara hänvisa till
            att regeringen är förhindrad att ingripa i enskilda ärenden så
            länge de inte överlämnats till regeringens avgörande av Utlänningsnämnden
            eller
          </note>
          <note>
            Invandrarverket.
          </note>
          <note>
            Jag vill i sammanhanget nämna att även det här området är föremål
            för översyn och det kommer att behandlas i den proposition jag
            tidigare nämnt. Den s.k. asylprocessutredningen har gjort en översyn
            av bl.a. regeringens ansvar för praxis i utlänningsärenden och
            föreslår i sitt betänkande (Effektivare styrning och rättssäkerhet
            i asylprocessen - SOU 1995:46) en ändring vad gäller regeringens
            möjlighet att styra praxis. Förslaget innebär att regeringen i
            framtiden skall styra praxisbildningen i utlänningsärenden i första
            hand genom förordningar och inte som i dag genom beslut i enskilda
            ärenden som överlämnats från
          </note>
          <note>
            Invandrarverket eller Utlänningsnämnden. Bakgrunden till förslaget
            är i första hand rättssäkerhetsaspekter. Med den här metoden ökar
            bl.a. förutsebarheten.
          </note>
          <note>
            Myndigheterna föreslås dock även i framtiden få en begränsad
            möjlighet att överlämna ärenden till regeringen, t.ex. om de har
            utrikespolitisk betydelse.
          </note>
          <note type="speaker">
            Anf. 2 ROY OTTOSSON (mp)
          </note>
          <note>
            Herr talman! Först vill jag tacka invandrarministern för svaret.
            Vi i riksdagen går ju inte in i enskilda fall, men det är de enskilda
            fallen som visar hur barnkonventionen följs i praktiken. Det är
            där vi har facit på hur det är i verkligheten. Under hösten har
            vi sett ett antal fall där familjer splittras och där man utvisar
            barn på ett sätt som knappast kan anses vara förenligt med barnkonventionen.
          </note>
          <note>
            I ett av de fall som jag nämner i interpellationen handlar det
            om barn som har en smärtsam, kronisk sjukdom och som utvisats
            till ett land där vi inte kan förvänta oss att de kommer att få
            den vård och omsorg de borde ha. Mamman skickades i väg i måndags
            och resten av familjen är kvar i Sverige. Men har alltså splittrat
            familjen, och detta är ett uppenbart brott mot artikel 9 i barnkonventionen.
            Där sägs att barn inte skall skiljas från sina föräldrar mot sin
            vilja, såvida det inte är absolut nödvändigt för barnens behov.
            Det är det knappast här.
          </note>
          <note>
            Jag tar upp det här exemplet bara för att visa hur litet barnkonventionen
            betyder i verkligheten. Det finns också andra fall. Det har varit
            en väldigt stor reaktion från allmänhetens sida på denna interpellationsdebatt.
            Det har ringt mycket folk, och jag har fått ett stort antal fall
            där man uppenbart bryter mot barnkonventionen redovisade för mig.
            Speciellt gäller det detta med att hålla ihop familjerna och att
            inte beröva barnen deras föräldrar.
          </note>
          <note>
            Detta gäller även svenska barn som har en utländsk förälder som
            blir utvisad. Barnen berövas alltså sin ena förälder. Ofta är
            skälen till utvisning sådant som vi i Sverige knappast betraktar
            som särskilt grova brott. Snarare är det fråga om mindre förseelser
            som tas till intäkt för de här utvisningarna.
          </note>
          <note>
            Allmänheten blir väldigt förbryllad över att man kan bära sig
            åt på det här sättet, att man slår sönder familjer med hänvisning
            till mindre förseelser. Man hårdrar fall för att kunna utvisa
            så många människor som möjligt.
          </note>
          <note>
            Vad vi upplever är en hårdnande praxis, inte tvärtom, som man
            hade kunnat förvänta sig. barnkonventionen är ju ganska ny och
            Sverige har varit pådrivande. Det har ju också från svensk sida
            sagts att vi skall följa den. Men vad vi har upplevt det senaste
            halvåret är en hårdnande praxis. Alltmer utvisas föräldrar på
            ett sådant sätt att familjer splittras. Man utvisar barn trots
            att man vet att de kommer att bli drabbade. Det är det jag invänder
            mot och det är därför jag har framställt denna interpellation.
          </note>
          <note>
            Det finns ett annat aktuellt fall från mina hemtrakter. Det handlar
            om åtta barn som varit i Sverige i fyra år och som gått i svensk
            skola lika länge. De är alltså väl etablerade i det svenska samhället.
            Deras föräldrar har jobb och är inga bidragstagare eller något
            sådant.
          </note>
          <note>
            Det har dock visat sig att det från början fanns en mindre felaktighet
            när det gällde deras medborgarskap - det handlar om teknikaliteter.
            Detta har lett till en utvisning av hela familjen, och det till
            ett område där vi vet att man systematiskt bryter mot de mänskliga
            rättigheterna. Dessa människor tillhör en folkgrupp som är utsatt
            för förföljelser.
          </note>
          <note>
            Detta är såvitt jag förstår ett uppenbart brott mot barnkonventionen.
            Så här skall man inte behandla barn och deras familjer. Det är
            svårt att se vad Sverige har att vinna på att bete sig på det
            här sättet.
          </note>
          <note>
            Vad gör då regeringen? Vi har väntat här i riksdagen på att regeringen
            skall komma med ett förslag med innebörden att barnkonventionen
            blir svensk lag.
          </note>
          <note>
            Polis, domstolar och utlänningsnämnd kan ju inte, och får inte,
            göra annat än att följa svensk lag. De skall inte följa barnkonventionen
            om inte denna är svensk lag, och det är den ju inte. Regeringen
            borde redan för ett år sedan ha föreslagit riksdagen att barnkonventionen
            blir svensk lag. Därför måste jag naturligtvis fråga invandrarministern:
            Är avsikten nu att barnkonventionen skall bli svensk lag, eller
            skall vi fortsätta på det här sättet och komma med mindre förslag?
          </note>
          <note>
            När barnkonventionen uppenbart kränks, och regeringen har ju
            skrivit på barnkonventionen, måste det ändå finnas någon form
            av handlingsberedskap.
          </note>
          <note>
            Det måste finnas någon tanke om hur man skall påverka berörda
            myndigheter. Det kan vara fråga om förordningar, om ändrad praxis
            eller om att ta upp samtal - redan det kan räcka - för att se
            till att barnkonventionen inte kränks.
          </note>
          <note>
            Därför är återigen min fråga till invandrarministern: Vad tänker
            regeringen göra åt de konkreta fall där vi ser att barnkonventionen
            kränks? Jag tänker på fall där detta är ganska uppenbart. Någonting
            måste ni väl ändå göra?
          </note>
          <note type="speaker">
            Anf. 3 SIGGE GODIN (fp)
          </note>
          <note>
            Herr talman! I det svar som invandrarministern har lämnat till
            Roy Ottosson tas väsentliga frågor om barnkonventionen upp. Vad
            som oroar mig är att statsrådet så ensidigt hänvisar till de utredningar
            som har arbetat. Hans enda åsikt är att Sverige i allt väsentligt
            lever upp till barnkonventionen.
          </note>
          <note>
            Visst är det bra att särskilda åtgärder för ensamma barn sätts
            in och att man inte utvisar dem hur som helst utan att vara förvissad
            om att de får omsorg på det ställe dit de kommer. Det är också
            bra att frågan om barns ålder tas upp, att denna flyttas upp till
            18 år osv. Men jag tycker att man borde ha kunnat göra mycket
            mer redan innan konventionen blir svensk lag.
          </note>
          <note>
            Min fråga är alltså: Vilken är regeringens mer konkreta åsikt
            i de här frågorna? Skall vi vänta på utredningarna och se vad
            det ger, eller kan vi göra något innan dess?
          </note>
          <note>
            Jag vill ta upp några viktiga frågor i barnkonventionen, och
            jag vill börja med familjesplittringen.
          </note>
          <note>
            Barnkonventionen lägger ju särskild vikt vid sammanhållningen
            av familjen. Men i ett av de exempel som finns i interpellationen
            vet vi att polisen avvisat mamman till Peru. Pappan och barnen
            är kvar. Inte behöver väl Sverige vänta på utredningar om barnkonventionens
            införlivande med svensk lag för att leva upp till något så fundamentalt?
          </note>
          <note>
            Om jag, som kan ta upp ett enskilt ärende, håller mig kvar vid
            den peruanska familjen, så kan jag inte på någon punkt se att
            barnen har fått komma till tals.
          </note>
          <note>
            De är ju inte så små att de inte skulle ha kunnat få det.
          </note>
          <note>
            När man har studerat handlingarna har det visat sig att bara
            föräldrarnas skäl har beaktats.
          </note>
          <note>
            Invandrarministern säger i sitt svar att barn av humanitära skäl
            kan få stanna. Det skulle då gälla fall där förhållandena i hemlandet
            är sådana att det vore inhumant att tvinga barnen att återvända
            dit. Då vill jag fråga invandrarministern om han tror att handikappade
            barn som för sin framtida livskvalitet är i behov av en god samverkan
            mellan medicinsk behandling, kirugisk behandling och habiliterande
            åtgärder kan få detta i Peru. Familjen är dessutom helt utblottad.
            Jag kan förstå att invandrarministern inte vill svara på en fråga
            som har nära anknytning till ett enskilt fall, men min åsikt är
            att svaret är nej.
          </note>
          <note>
            Låt mig i stället omformulera frågan. Statsrådet säger att Sverige
            uppfyller sina åligganden enligt barnkonventionen, men att inget
            är så bra att det inte kan bli bättre. Vill statsrådet då ge några
            exempel på åtgärder som kan vidtas för att gravt handikappade
            barn inte skall utvisas till en tillvaro utan möjlighet till ett
            värdigt liv?
          </note>
          <note>
            Statsrådet säger också att tröskeln är lägre och att barn av
            humanitära skäl skall få stanna i Sverige. Har statsrådet studerat
            några viktiga sådana fall, och kan vi få något exempel på när
            tröskeln har varit lägre?
          </note>
          <note>
            Den bärande tanken i barnkonventionen är att alla beslut och
            åtgärder som rör ett barn skall baseras på principen om barnets
            bästa. Den ser barnet som en egen individ, som har ett eget värde
            och som skall respekteras.
          </note>
          <note>
            Andra grundläggande principer är att barn har rätt till särskild
            omvårdnad och hjälp, och att familjen är den grundläggande enheten.
            Först när det är uppfyllt anser jag att vi kan säga att vi lever
            upp till barnkonventionen.
          </note>
          <note>
            Min sista fråga till statsrådet blir: Vilka åtgärder vill regeringen
            vidta för att Sverige skall leva upp till de här kraven?
          </note>
          <note>
            Anf. 4 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Barnkonventionen är egentligen det starkaste instrument
            som världen har i dag när det gäller att försvara mänskliga rättigheter.
            De mänskliga rättigheterna i övrigt, kopplade till FN, är knutna
            till deklarationer, inte till någon konvention. Därför är det
            också oerhört viktigt att just den här konventionen hanteras på
            ett sådant sätt att åtminstone de av världens länder som har ratificerat
            den lever upp till mänskliga rättigheter gentemot barnen, för
            då uppfyller man samtliga andra krav när det gäller oss vuxna.
          </note>
          <note>
            När barnkonventionen skrevs under sade man att just den respekt
            för barnet som man uttalade i konventionen var en omvälvande idé.
            Tidigare hade barnet hela tiden uppfattats som föräldrarnas tillhörighet.
          </note>
          <note>
            Det är också det som är så väldigt viktigt, här är barnet för
            första gången utpekat som en självständig egen individ, med en
            egen rättighet att behandlas på ett bra sätt.
          </note>
          <note>
            Varför har vi tagit fram sådana rättigheter för barnet? Jo, för
            att det är så oskyddat. Det har inte samma möjligheter som en
            vuxen människa att slåss för sina rättigheter. Det har inte den
            mognaden att det kan göra avvägningar och bedömningar och fatta
            beslut för att ta hand om sig själv. Därför har vi skyldigheten
            att verkligen se till barnets bästa.
          </note>
          <note>
            Men uppfattningen är olika världen över. Det finns faktiskt också
            länder vars företrädare slåss för föräldrars rätt att aga sina
            barn. Detta har vi i Sverige tagit bort. Vi är ganska ensamma
            om att ha en lagstiftning om att man inte skall slå barn. Ibland
            blir man väldigt upprörd när folk försvarar föräldrars rätt att
            slå sina barn. Det visar att det finns grundläggande värderingar
            över hela världen som på något sätt måste ändras just utifrån
            den här konventionen.
          </note>
          <note>
            Det har förekommit en del upprörande fall, inte minst under sommaren
            och hösten, som visat att vi inte uppfyller barnkonventionen.
            Vi hade inte tänkt igenom tillämpningen av den. När vi såg över
            våra svenska lagar i samband med ratificeringen kan jag föreställa
            mig att det fördes ett allmänt resonemang -
          </note>
          <note>
            jag var inte inblandad i just den debatten - om att vi har så
            bra lagar att vi uppfyller barnkonventionen.
          </note>
          <note>
            Det är det som är felet med mycket av det som FN
          </note>
          <note>
            beslutar, att man inte funderar på tillämpningen. Hur skall man
            få beslutet att fungera i de olika länderna och ute i samhället?
            Därför visar det sig när vi tillämpar vår lagstiftning att vi
            bryter mot barnkonventionen.
          </note>
          <note>
            Inte minst uppseendeväckande är det, om vi tar åldersgränsen
            som exempel, att vi inte förde in gränsen 18 år på en gång, när
            vi tyckte att vi skulle uppfylla barnkonventionen. Åldersgränsen
            16 år har funnits hela tiden. Det tycker jag är ganska märkligt,
            för det är en tydlig sak som borde vara enkel att åtgärda.
          </note>
          <note>
            En annan fråga när barnkonventionen skall in i svensk lagstiftning
            är om den i sig skall bli en fristående lag och liksom fungera
            vid sidan om eller om den skall tas in och genomsyra varenda lag
            som hanterar barns särskilda villkor. Jag hoppas att invandrarministern
            verkligen tittar på vilket som är det bästa, vilket som ger barnet
            det starkaste skyddet.
          </note>
          <note>
            Det är när vi kommer till tillämpningen som kraven måste vara
            kopplade till beslutssituationer och utformade så att man vet
            att här skall dessa hänsyn tas. Annars blir det ett instrument
            som man hänvisar till precis som man hänvisade till barnkonventionen
            förut. Den får då inte full rättstillämpning.
          </note>
          <note>
            Jag har länge tyckt att det är ganska märkligt att myndigheter
            som fattar beslut, t.ex. Utlänningsnämnden, ensamma skall avgöra
            om beslutet eventuellt skall prövas av någon annan. Jag tycker
            inte att det är riktigt förenligt med rättssäkerhet att beslutsfattaren
            själv, när man väl har fattat beslutet, skall ändra uppfattning
            därför att någon tycker att beslutet inte var riktigt. Det är
            inte säkert att man tycker att man inte har sett igenom allt material.
            Det borde vara någon annan, t.ex. Barnombudsmannen, som har rätten
            att för barnets räkning begära att regeringen engagerar sig extra
            i ett ärende därför att det krävs för att man skall klara av att
            uppfylla de här villkoren.
          </note>
          <note>
            Jag skall med stort intresse invänta invandrarministerns svar
            och förhoppningsvis beskrivningar på hur invandrarministern ser
            på just lagstiftningen och hur vi skall få tillämpningen att fungera
            i praktiken.
          </note>
          <note type="speaker">
            Anf. 5 EVA ZETTERBERG (v)
          </note>
          <note>
            Herr talman! Det är bra att Roy Ottosson har tagit upp frågan
            om barnkonventionen i förhållande till flyktingar. Det är inte
            första gången vi debatterar den i riksdagen, beklagligtvis, därför
            att det gång på gång dyker upp mycket alarmerande exempel på hur
            barnkonventionen inte har följts. Andra debattörer har tagit upp
            viktiga följdfrågor till invandrarministern och har också lämnat
            värdefulla synpunkter. Jag vill i den här debatten göra några
            ytterligare kommentarer.
          </note>
          <note>
            Jag vill återkomma till den grundläggande fråga som den här interpellationen
            handlar om, nämligen barnkonventionen i förhållande till svensk
            lag. Görel
          </note>
          <note>
            Thurdin var inne på den frågan. Jag har varit borta en längre
            tid, men även ute i förskingringen har jag fått ett intryck av
            att Ingvar Carlsson gått ut och sagt att det finns anledning att
            se över barnkonventionens inkorporerande i svensk lagstiftning.
            Jag undrar: Var det bara tomma ord? Det var långt från Sverige
            svårt att uppfatta vilket värde detta uttalande från Ingvar
          </note>
          <note>
            Carlsson hade. Såvitt jag förstod gjordes detta yttrande i förhållande
            till det enskilda fall som många av oss upprördes av, nämligen
            Evelyn Barrantes från
          </note>
          <note>
            Peru. Där blev det väldigt uppenbart att vi inte följde svensk
            lagstiftning.
          </note>
          <note>
            Jag vill alltså återigen fråga invandrarministern:
          </note>
          <note>
            Vilket värde hade det uttalandet? Var det ett enskilt uttalande?
            Stod det inte för regeringen som helhet?
          </note>
          <note>
            Jag vill också understryka att detta har varit ett krav sedan
            flera år från Vänsterpartiets sida och att jag blev oerhört glad
            att höra att Ingvar Carlsson hade anslutit sig till den uppfattningen.
          </note>
          <note>
            Herr talman! Vi vet att FN i olika sammanhang har kritiserat
            Sverige. Eftersom Sverige har varit aktivt pådrivande vad gäller
            barnkonventionen tycker jag att vi har ett extra ansvar för att
            se till att den följs.
          </note>
          <note>
            När de första rapporterna kom om hur Sverige och andra länder
            levde upp till barnkonventionen, påpekade man just att Sverige
            inte har levt upp till den när det gäller flyktingbarn, barn i
            förvar och på en del andra punkter. Vi har haft tid att åtgärda
            de problemen. Och Thomas Hammarberg, som är särskild ambassadör
            för de här frågorna i FN, är starkt oroad över att vi återigen
            får stark kritik.
          </note>
          <note>
            Invandrarministern tar upp vad Flyktingpolitiska kommittén har
            gått med på och vilka krav som går i rätt riktning. Det gäller
            utlänningslagen, att vi skall anpassa svensk lagstiftning till
            barnkonventionen och höja åldersgränsen till 18 år. Det gäller
            god man för enskilda flyktingbarn som har kommit utan förälder.
          </note>
          <note>
            Det gäller att barn alltid skall höras.
          </note>
          <note>
            Det är naturligtvis välkommet att dessa förändringar blir genomförda,
            och förhoppningsvis fattar riksdagen beslut om dem. Jag vill bara
            understryka att
          </note>
          <note>
            Vänsterpartiet och flera andra under flera års tid har fört fram
            och drivit de här kraven. Det tar lång tid innan förändringar
            sker, men det är naturligtvis bra så fort det sker.
          </note>
          <note>
            Herr talman! I svaret tas upp att regeringen inte kan gå in på
            enskilda fall. Vi som kan göra det måste hänvisa till de människor
            vi möter, de flyktingar och deras familjer som är berörda och
            de enskilda svenskar och svenska folkrörelser som är starkt engagerade
            på det här området.
          </note>
          <note>
            Jag vet att det finns en tioårig flicka från Sri Lanka som heter
            Chriss Alagiyadura Fernando och som av olika anledningar har bedömts
            inte ha tillräckliga skäl för att få stanna i Sverige. Vi har
            i Sundsvall de fyra peruanska barn, som Roy Ottosson har refererat
            till, som mot sin vilja har skilts från en förälder. Vi har på
            många håll i vårt land - inte alls bara under den här hösten utan
            under en längre tid - fått rikligt förekommande exempel från allmänheten
            på att barnkonventionen inte följs.
          </note>
          <note>
            Jag vill fråga invandrarministern: Vad är humanitära skäl? Jag
            har själv haft förmånen att träffa de fyra peruanska barnen i
            Sundsvall. Efter att ha jobbat under flera år med just handikappade
            barn i Stockholms läns landsting har jag svårt att se hur man
            skall kunna ha så mycket gravare handikapp och så mycket större
            behov av svenska insatser av rehabilitering för att kunna leva
            ett bra liv än vad just dessa barn har.
          </note>
          <note>
            Min fråga till invandrarministern är: Hur ofta har
          </note>
          <note>
            Leif Blomberg möjlighet att träffa människor som är starkt berörda,
            att med egna ögon och utifrån deras egna ord kunna ta del av deras
            situation och sätta sig in i deras verklighet?
          </note>
          <note>
            Jag menar att det här med humanitära skäl blir tomma ord när
            man i de fall vi har refererat till inte alls tar hänsyn till
            detta.
          </note>
          <note>
            Herr talman! Det finns ändå hopp, tycker jag, i vårt land. Det
            är flera av oss som har träffat företrädare för kyrkan, Amnesty,
            organisationer mot rasism och många andra, enskilda som organisationer,
            som har ett starkt intresse och engagemang att lyfta fram och
            stödja de här människorna som har kommit i kläm mellan svensk
            lagstiftning och svensk tillämpning av lagstiftningen. Jag tycker,
            och jag hoppas, att Leif
          </note>
          <note>
            Blomberg också vid tillfälle skulle kunna ha mer kontakt med
            de organisationerna, för jag tror att vi har mycket att lära och
            ta vara på av deras synpunkter.
          </note>
          <note>
            Anf. 6 Statsrådet LEIF BLOMBERG (s)
          </note>
          <note>
            Herr talman! Roy Ottosson tar upp att familjer splittras och
            nämner en del enskilda fall. Häromdagen när jag svarade på frågor
            sade talmannen till, mycket tydligt, att vi inte får diskutera
            enskilda ärenden här.
          </note>
          <note>
            Det här är en politisk diskussion där man får hålla en mer allmän
            debatt och dialog.
          </note>
          <note>
            Mot den bakgrunden tänker, får och kan jag inte, enligt vår konstitution
            och regeringsformen, diskutera enskilda fall. Därför tycker jag
            att det är ett renlighetskrav i en debatt att den ena parten inte
            gör det när den andra parten inte kan göra det.
          </note>
          <note>
            Dessutom blir beskrivningen av fallen oftast av den karaktären
            att den inte är helt i överensstämmelse med hur fallet egentligen
            ser ut. Helheten kommer aldrig fram, utan det är någons sanning
            som kommer fram. Det innebär inte detsamma som att det är en beskrivning
            av ett enskilt ärende så som det i verkligheten är.
          </note>
          <note>
            Därför går det aldrig att dra någon slutsats av den här typen
            av dialog och diskusson. Den blir för knepig, ensidig och konstig,
            och man får inte fram hur det egentligen förhåller sig.
          </note>
          <note>
            Men när det gäller splittring av familjer är en av huvudprinciperna
            i svensk utlänningslagstiftning just att familjen skall hållas
            ihop. Det är bara i undantagsfall som det kan hända någonting
            annat.
          </note>
          <note>
            Vi hade några fall - det var väl någon gång i våras
          </note>
          <note>
            - med några familjer där huvudregeln skulle följas, men där det
            var uppenbart orimligt att så skedde.
          </note>
          <note>
            Hustrun ville exempelvis ha skilsmässa, och vi tyckte då att
            det inte var rimligt i det läget att hålla ihop familjerna. Det
            tror jag inte någon annan tycker heller.
          </note>
          <note>
            Men huvudregeln är: Familjen skall hållas ihop.
          </note>
          <note>
            Det är en av grundstenarna i vår lagstiftning.
          </note>
          <note>
            Roy Ottosson påstår att det är en hårdare praxis som har börjat
            tillämpas.
          </note>
          <note>
            Det finns inga som helst beslut i något avseende där regeringen
            har skärpt praxisen när det gäller hanteringen av barn. Vi är
            minst lika angelägna som
          </note>
          <note>
            Ottosson om att vi har en human hantering av ärenden, särskilt
            när det gäller våra barn. Vi är också måna om att följa regelverket
            i vår lagstiftning, som ju av den här riksdagen också har ansetts
            vara av den kvaliteten att den uppfyller det som vi åtagit oss
            genom barnkonventionen.
          </note>
          <note>
            Det innebär inte att vi inte skulle kunna korrigera vår egen
            lag eller svara på frågor om vi skall föra in konventionen som
            lag eller om vi skall tillämpa de lagar vi har och se till att
            anpassa dem så att de överensstämmer med konventionen.
          </note>
          <note>
            Vi har en regel i Sverige som i huvudsak innebär att vi inte
            upphöjer konventioner till lag därför att de oftast är allmänt
            hållna. De är inte skrivna så att man kan tillämpa dem utan mycket
            omfattande regelverk vid sidan om. Därför har riksdagen valt att
            inte upphöja konventionen till lag. Det finns något undantag,
            exempelvis Europakonventionen om mänskliga rättigheter, som är
            skriven på ett sådant sätt att man kan anse att den är att likställa
            med normal lagtext. Där har vi gjort så, liksom i ytterligare
            något fall.
          </note>
          <note>
            Men i övrigt har vi tillsammans med de andra nordiska länderna,
            Tyskland och även en del andra europeiska länder valt den metod
            som vi för närvarande har här i Sverige.
          </note>
          <note>
            Sigge Godin säger med en viss indignation i rösten att jag hänvisar
            till utredningar. Jag utgår från att det inte är alldeles obekant
            för honom som riksdagsledamot att det traditionella, parlamentariska,
            demokratiska sättet att genomföra förändringar är att först utreda
            omständigheter och annat, ta fram en analys och därefter föreslå
            förändringar i svensk lagstiftning.
          </note>
          <note>
            Vi skall göra dem genomtänkta och vara noggranna.
          </note>
          <note>
            Vi vet att vi gärna vill vara det, men det kan bli fel ändå.
            Därför tycker jag att vi inte behöver diskutera om man först skall
            utreda saken, eller om man skall ändra först och sedan utreda.
            Det borde väl vara alldeles uppenbart även för Sigge Godin, antar
            jag.
          </note>
          <note>
            Vi avser att lägga en proposition på riksdagens bord den 7 mars
            med en rad ändringsförslag. Mycket av den kritik som har framkommit
            i debattinläggen här fanns redan under förra regeringsperioden,
            och då gjorde man ingenting.
          </note>
          <note>
            Det Görel Thurdin sade om barnkonventionens
          </note>
          <note>
            18-årsgräns har man vetat under de tre borgerliga regeringsåren
            också, och då gjorde man inte ett smack för att förändra detta.
          </note>
          <note>
            Men vi gör det nu, och vi gör allt i ett sammanhang. Vi kommer
            också att föreslå förändringar i enlighet med de av kommittén
            föreslagna förändringarna av vår lagstiftning för att den ännu
            bättre skall vara i överensstämmelse med barnkonventionen. De
            funderingarna har jag redogjort för här en gång, och jag tänker
            inte upprepa dem. De känner ni ju väl till.
          </note>
          <note>
            Jag delar till fullo Görel Thurdins mening att det är oerhört
            viktigt att leva upp till barnkonventionen och dess innebörd.
            Jag säger också att vi i Sverige är bra på att göra det, särskilt
            i jämförelse med hur man har det i andra länder.
          </note>
          <note>
            Vi vet också att det är en del länder som har upphöjt barnkonventionen
            till lag. Då tror man att det möjligen skulle bli bättre, men
            det visar sig i praktiken att det inte har blivit det. De är inte
            ett dugg bättre, utan snarare ännu sämre, på detta. Det handlar
            alltså inte om vilken metod vi väljer utan om hur tydligt vi beskriver
            hela vår situation och att vi får regelverk som är lätta och enkla
            att följa för våra myndigheter.
          </note>
          <note>
            Eva Zetterberg tog upp en del saker, och det var väldigt mycket
            som bara var en massa åsikter. Men jag vill gärna säga att Ingvar
            Carlsson inte har sagt att barnkonventionen bör upphöjas till
            lag. Däremot tyckte han att man i ett ärende kanske borde ha tagit
            större hänsyn till konventionen.
          </note>
          <note type="speaker">
            Anf. 7 ROY OTTOSSON (mp)
          </note>
          <note>
            Herr talman! Jag är övertygad om att även regeringen vill försvara
            barnens rätt och följa barnkonventionen. Men verkligheten är ju,
            som flera av oss visat här, tyvärr inte så positiv. Det enskilda
            ärendet är viktigt även i debatter i Sveriges riksdag, just för
            att de visar hur lagarna faktiskt tillämpas.
          </note>
          <note>
            Jag är fullständigt övertygad om att svenska myndigheter, polis,
            Utlänningsnämnd osv. följer svenska lagar till punkt och pricka.
            Det är bristen i lagarna och bristen i förordningarna från regeringen
            som är det grundläggande felet. Därför är det vilseledande att
            ta exempel från andra länder, där man inte har samma djupt rotade
            traditioner att mycket noga följa alla lagar. Svensk tradition
            är att sådana konventioner inte direkt blir lag utan att man transformerar,
            dvs. att man skriver in dem i befintliga lagar på olika sätt och
            försöker göra anpassningar. Detta har jag haft anledning att kritisera
            tidigare på andra områden. Vi har sett att Sverige har skrivit
            på konventioner, jag tänker framför allt på miljöområdet, som
            sedan inte har omsatts i svensk lag på grund av att konventionen
            inte tas på så stort allvar. Jag känner igen det här mönstret
            när jag tittar på just barnkonventionen.
          </note>
          <note>
            Invandrarministern säger att det är fundamentalt enligt svensk
            lag att inte splittra familjer. Men hur är det då möjligt att
            göra som man gjorde i måndags -
          </note>
          <note>
            att skicka i väg en mamma och låta barnen bli kvarlämnade ensamma
            här, barn som dessutom är sjuka och behöver vård och omsorg? Det
            är helt obegripligt.
          </note>
          <note>
            Det är inte förenligt med vad Leif Blomberg säger.
          </note>
          <note>
            Jag tillåter mig att tvivla. Självklart måste regeringen agera
            om den ser att lagar, förordningar och praxis inte verkställs
            på det sätt som riksdagen och regeringen har fattat beslut om.
            Därför måste jag upprepa min fråga. Vad tänker regeringen göra
            åt dessa enskilda fall, där man uppenbarligen bryter mot barnkonventionen?
            Även i regeringskansliet måste man väl ha någon typ av analys
            och inte bara i de olika partikanslierna här i riksdagen.
          </note>
          <note>
            Herr talman! Jag noterar också att invandrarministern erkänner
            att barnkonventionen inte följs utan att det är utlänningslagen
            som gäller framför barnkonventionen. Han erkänner också en rad
            allvarliga brister i de refererade utredningarna. Men det vore
            intressant att få veta vad regeringen tänker göra åt dessa brister
            och inte bara få höra invandrarministern referera till utredningar.
          </note>
          <note type="speaker">
            Anf. 8 SIGGE GODIN (fp)
          </note>
          <note>
            Herr talman! När den socialdemokratiska regeringen och dess statsminister
            talade i stora ord om värdet av barnkonventionen värmde det oerhört
            mycket i ett socialliberalt hjärta. Jag tror att jag var minst
            lika upprymd som Eva Zetterberg över att de fundamentala bristerna
            som gäller barns behov och barnkonventionens efterlevnad äntligen
            skulle rättas till. Jag anser att mycket kan göras utan att man
            väntar på de utredningar som invandrarministern talar om.
          </note>
          <note>
            Invandrarministern sade att den borgerliga regeringen inte gjorde
            något, men att den socialdemokratiska regeringen nu gör det. Det
            skulle vara intressant att få veta vad regeringen tänker göra.
            Min bestämda uppfattning är nämligen att det blir en hårdare attityd
            mot flyktingar i Sverige när förslagen läggs fram. Det finns vissa
            positiva förändringar som jag också ser fram emot, men vi väntar
            med spänning på vad regeringens förslag kommer att innehålla.
          </note>
          <note>
            Min fråga kvarstår: Vad är regeringens åsikt när det gäller gravt
            handikappade barn? Skall man kunna ta humanitära hänsyn och sänka
            ribban för dem? Är det inte möjligt att göra det innan regeringens
            förslag läggs fram? Varför kommer inte ganska vuxna barn till
            tals i utredningarna redan i dag? I fråga om detta behöver man
            väl inte vänta på riksdagsbeslut? Det går att ge dessa barn den
            möjligheten.
          </note>
          <note>
            I detta enskilda ärende vill jag säga att jag i helgen vädjade
            till polisen om att ge den peruanska familjen respit i tre fyra
            veckor, för att den tillsammans skulle kunna lämna Sverige, om
            det inte finns ytterligare skäl att beakta. Polisen beaktade inte
            detta. Polisen har ju sina regler att följa. Vad jag vill säga
            med detta är att det som regeringen och invandrarministern säger
            i dessa frågor betyder oerhört mycket när det gäller hanteringen
            av detta. Därför är jag glad över att invandrarministern ändå
            säger att man skall hålla samman familjer. Det är oerhört viktigt
            att man har den åsikten i Sverige. Varken den åsikten eller åsikten
            om handikappade barn är vi ju oense om i det här landet. Vi har
            en mycket stor opinion bakom oss. Vi behöver därför inte bekymra
            oss om att vi har den åsikten. Det hindrar inte att invandrarministern
            återigen säger att familjer skall hållas samman och inte splittras
            genom att utvisas i olika omgångar. Det accepterar vi inte i Sverige,
            eftersom det är den kanske mest fundamentala frågan.
          </note>
          <note>
            Anf. 9 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Om invandrarministern hade lyssnat noga hade han
            upptäckt att jag inte attackerade någon specifik regering. Redan
            när jag satt i regeringen tyckte jag att Utlänningsnämnden fattade
            underliga beslut mellan varven. I den regeringen hade vi också
            ärenden som var ganska besvärliga. Bristerna fanns naturligtvis
            då också. För mig är det ointressant vem som fattade besluten
            tidigare. Det som nu är intressant är att vi försöker åstadkomma
            en förändring, så att vi lever upp till barnkonventionen. Om det
            inte hade funnits en sådan organisation som Rädda barnen, som
            har arbetat fram hur man skall se på barnkonventionen, hade det
            inte förts särskilt många resonemang att tillgå när det gäller
            hur man borde se på barnkonventionen. Det är regeringarna som
            skall stimulera till detta. Det gjordes säkert för litet av den
            förra regeringen också. Däremot såg vi i den förra regeringen
            till att det tillsattes en barnombudsman som fick i uppgift att
            företräda barnen. Barnombudsmannen är ett instrument som vi kan
            använda.
          </note>
          <note>
            Om man skall kunna hantera saker och ting till barnets bästa
            krävs det kunskap och insikt. När vi i justitieutskottet diskuterar
            att domstolarna faktiskt bör utbildas för att kunna lyssna på
            barn, så säger man att
          </note>
          <note>
            Domstolsverket bedriver utbildning, och så nöjer man sig med
            det. Vi är alldeles för teknokratiska när vi skall fatta våra
            beslut i det sammanhanget. I stället bör vi själva lyssna och
            se till att vi får beslut som visar att vi anser att de som skall
            tillämpa lagen skall göra si eller så. Jag anser att vi politiker
            ibland visar alldeles för liten viljeinriktning därvidlag i förhållande
            till myndigheter och beslutande organ.
          </note>
          <note>
            Det står faktiskt i en av artiklarna: Vid alla åtgärder som rör
            barn, vare sig de vidtas av offentliga eller privata sociala välfärdsinstitutioner,
            domstolar, administrativa myndigheter eller lagstiftande organ
            skall barnets bästa komma i främsta rummet.
          </note>
          <note>
            Det kräver ju en analys och tillämpningsföreskrifter, precis
            som invandrarministern var inne på. Det är väl bra om vi hjälps
            åt med detta.
          </note>
          <note>
            Jag håller med barnläkaren Lars H Gustafsson, som skrev en bok
            som handlade om respekten för barn. Han skrev: Kanske är barnets
            bästa att få leva i ett samhälle där vettiga beslutsfattare med
            en vidgad och fördjupad syn på barns behov och rättigheter gör
            rimliga avvägningar och fattar för hela samhället långsiktiga
            och kloka beslut.
          </note>
          <note type="speaker">
            Anf. 10 EVA ZETTERBERG (v)
          </note>
          <note>
            Herr talman! Leif Blomberg anser inte att det finns tillräckliga
            skäl för att inkorporera barnkonventionen i svensk lagstiftning.
            Han säger att Ingvar Carlsson inte heller har tagit ställning
            till ett sådant förslag. Jag beklagar detta. Jag tror att detta
            är en grundfråga.
          </note>
          <note>
            Leif Blomberg säger att andra länder som har gjort på det viset
            ändå inte är bättre och att man kanske kan rikta lika stark, eller
            starkare, kritik mot deras handlingssätt i praktiken. Men det
            tycker inte jag är ett bärande argument. Vi måste utgå från den
            svenska verkligheten, där vi har som tradition att ta fram hänsynen
            till barnens bästa. Vi har i en rad olika lagar gjort detta. Görel
            Thurdin tog upp lagen mot aga, och vi kan ta fram en hel rad andra
            åtgärder som vi i vårt land under decennier har arbetat fram för
            att värna om barnen. Det är den verklighet som vi skall starta
            i. Vi har ändå i Sverige oerhört mycket bättre förutsättningar
            att leva upp till barnkonventionen än vad man har i andra länder.
          </note>
          <note>
            Jag vill därför vädja till statsrådet att ta tillbaka frågan.
            Jag såg det som ett löfte, en förhoppning, i
          </note>
          <note>
            Ingvar Carlssons uttalande att man från regeringens sida ändå
            uppmärksammat de uppenbara konflikterna mellan barnkonventionen
            och svensk utlänningslag och sagt att de skall åtgärdas. Man har
            i något enskilt fall sett att det var brister.
          </note>
          <note>
            Jag vill också understryka problemen för svensk polis som är
            tvungen att följa sina order och som därigenom inte heller kan
            uppfylla barnkonventionen.
          </note>
          <note>
            Jag vill, herr talman, återkomma till frågan om humanitära skäl.
            Jag tycker inte att Leif Blomberg gav något svar. Vilka är de?
            Vi har ändå tagit fram några exempel. Vi kan inte bara tala om
            principer, utan vi måste lyfta fram de människor som drabbats
            respektive gynnats av olika lagstiftning. Några av de barn som
            jag refererade till borde i oerhört hög grad ha fått åtnjuta detta
            med humanitära skäl.
          </note>
          <note>
            Till slut, herr talman, vill jag ta upp frågan om vad tidigare
            regeringar gjort - att den borgerliga regeringen inte gjorde någonting.
            Också jag hävdar att det inte är fråga om en hårdnande linje nu.
            Tyvärr var den hård redan under den föregående regeringen, och
            den har inte ändrats under den socialdemokratiska regeringen.
          </note>
          <note>
            Det är sant att den borgerliga regeringen inte gjorde någonting.
            Däremot fanns det enskilda motioner från riksdagens tvärpolitiska
            barngrupp där vi från flera olika partier aktivt krävde bl.a.
            en ändring av utlänningslagen. Det finns alltså enskilda personer
            i olika partier som sedan flera år driver detta krav. Det är bra
            att det äntligen kan bli en ändring på den punkten.
          </note>
          <note>
            Anf. 11 Statsrådet LEIF BLOMBERG (s)
          </note>
          <note>
            Herr talman! Roy Ottosson tyckte att det inte var relevant att
            jämföra hur man hanterar barnkonventionen i Sverige och i andra
            länder. Det var en egendomlig slutsats. Barnkonventionens innehåll
            är lika i alla länder som har ratificerat den. Texten är identisk
            för tyskarna, holländarna och de nordiska länderna.
          </note>
          <note>
            Visst kan man tillåta sig att se hur den tillämpas i olika länder.
            Jag säger det inte som något försvar. Jag vill bara notera att
            Sverige tillhör de länder som tilllämpar barnkonventionen och
            andra konventioner bättre än de flesta, oftast allra bäst. Så
            är det faktiskt.
          </note>
          <note>
            Det innebär inte att det är bra därför att det är så, det är
            inte det jag vill säga. Men jag tycker ändå att det är viktigt
            att sätta detta i sitt rätta sammanhang så att man inte tror att
            vi i det här landet är barbarer som inte bryr oss om några barnkonventioner.
            Det låter litet så. Då går man för långt, och det leder ingenstans.
          </note>
          <note>
            Roy Ottosson säger att barnkonventionen inte tas på allvar av
            den svenska riksdagen och regeringen.
          </note>
          <note>
            Kritiken riktas mot både regering och riksdag. Eftersom det är
            riksdagen som har sagt att vi följer intentionerna i barnkonventionen
            i vår lagstiftning, tycker jag att det var allvarligt att påstå
            detta utan att på något sätt leda i bevis att det är sant. Däremot
            kan man kasta ur sig lösa påståenden om att vi bryter mot än det
            ena, än det andra och som riksdagsman vara domare i olika ärenden.
            Det brukar vi inte tillåta oss själva att vara, utan vi vill ha
            en rättslig prövning. Det handlar i hög grad också om juridik,
            förutom om mänsklighet och repsekt för människor, vilket inte
            alltid går att utforma i en lagparagraf.
          </note>
          <note>
            Då är frågan återigen: Vad skall regeringen göra åt bristerna?
            Jag säger för tredje gången att jag nyss läste upp i svaret vad
            Flyktingpolitiska kommittén säger. Regeringen kommer att i allt
            väsentligt följa de förslag som kommittén har kommit fram till
            därför att vi tycker att det ligger väldigt mycket i dem. Exakt
            hur det kommer att utformas vågar jag inte ha någon uppfattning
            om. Jag hoppas att Roy Ottosson förstår vad jag säger.
          </note>
          <note>
            Sigge Godin säger att vi inte rättat till bristerna. Vi är på
            väg att göra det. Vi vill rätta till dem och kommer att göra det
            också. Jag tycker att det är litet knepigt när en folkpartistisk
            riksdagsman indignerad undrar varför man inte gjort det, varför
            man måste vänta på utredningar när det faktiskt var Folkpartiet
            som i den förra regeringen hade hela ansvaret för det här området.
            Ni hade alla möjligheter då att rätta till allt det Sigge Godin
            nu vill skall rättas till. Men vi lovar att vi skall göra det.
            Vi tycker att barnkonventionen är viktig. Då skall vi också korrigera
            lagstiftningen i så måtto att den bättre överensstämmer med vad
            vi själva har åtagit oss.
          </note>
          <note>
            Jag kan inte svara på frågan om gravt handikappade barn. Att
            vara ett gravt handikappat barn är en katastrof i sig, men det
            medför inte ett skyddsbehov eller ett humanitärt skäl för att
            få stanna i Sverige. Det måste vägas in i bilden om situationen
            runt omkring.
          </note>
          <note>
            Man måste också se på förutsättningarna för dessa barn att få
            relevant vård i hemlandet. Det är mängder av omständigheter som
            måste beaktas. Det kan finnas andra saker i landet som gör att
            det är orimligt att skicka tillbaka vederbörande. Då kan den samlade
            bedömningen vara att det föreligger ett humanitärt skäl för att
            få ett uppehållstillstånd. Men bara den omständigheten att man
            är gravt handikappad innebär inte att man får stanna. Det har
            vi tagit ställning till vid olika sammanhang. Det har debatterats
            i riksdagen, och vi har ändå varit ganska överens om att bara
            ett handikapp i sig inte kan utgöra skäl för att få stanna. Annars
            får vi faktiskt en situation där människor kommer att söka sig
            till vårt land i syfte att få den vård de inte kan få hemma. Då
            får vi alltså problem med kapaciteten i vår sjukvård. Den debatten
            har vi haft många gånger i den här församlingen. Jag har förstått
            att vi har varit ganska överens om att det inte kan vara så enkelt
            att bara därför att man är sjuk eller handikappad får man uppehållstillstånd
            i Sverige.
          </note>
          <note>
            Jag håller med Görel Thurdin om att Rädda barnen behövs. Jag
            tycker att det är viktigt att Rädda barnen, Amnesty och Röda korset
            finns just därför att de bl.a. har en bevakande roll i de frågor
            som de själva säger sig vara intressenter för. Det tycker jag
            är väldigt viktigt. De bidrag som vi får från Rädda barnen, Röda
            korset, Caritas, Svenska kyrkan osv. är ovärderliga i flyktingpolitiken
            både när det gäller att få rapporter från olika länder och när
            det gäller att få synpunkter på hur vi själva bedriver vår politik.
            På det sättet kan vi få en så hög kvalitet som möjligt i vår flyktingpolitik
            och mottagningsverksamhet. Det finns naturligtvis en del övrigt
            att önska, och då är det bra med den här typen av organisationer.
          </note>
          <note>
            Till Eva Zetterberg vill jag bara säga att det avgörande inte
            är om det är konventioner eller lagar utan hur vi lever upp till
            dem.
          </note>
          <note type="speaker">
            Anf. 12 ROY OTTOSSON (mp)
          </note>
          <note>
            Herr talman! Det viktiga är naturligtvis vad som faktiskt blir
            av av allt det vi säger. Jag refererade till fall där man slår
            sönder familjen: mamman skickas i väg medan barnen är kvar i Sverige.
            Detta är uppenbart onödigt. Någonting är fel. Det är bevis på
            att vi från riksdag och regering inte lyckats med att verkställa
            barnkonventionen på ett bra sätt.
          </note>
          <note>
            Jag tycker att invandrarministern överdrev vad jag har sagt i
            debatten. Han säger att jag skulle ha sagt att man över huvud
            taget inte tar dessa frågor på allvar.
          </note>
          <note>
            Tvärtom berömde jag regeringens engagemang i arbetet med barnkonventionen.
            Jag tror också att ni vill att den skall genomföras. Men de enskilda
            fallen är viktiga därför att det är dessa som är lackmuspapperet
            som visar hur det blev i verkligheten. Dem kan man inte nonchalera
            på det sätt som jag ändå tycker att ministern gör. Han vill inte
            ta upp en diskussion om det.
          </note>
          <note>
            Jag tycker också att invandrarministern missförstår mig när jag
            säger att den tradition vi har i Sverige när det gäller att tillämpa
            konventioner är litet vilseledande jämfört med hur man gör i andra
            länder. Det går inte att jämföra direkt. Det handlar också om
            hur rättsapparaten i övrigt fungerar. Jag för min del är övertygad
            om att man i den svenska rättsapparaten är väldigt noga med att
            följa de lagar som gäller. Däremot skall man inte följa konventioner.
            Därför är det oerhört viktigt att vi inför barnkonventionen i
            svensk lag om vi vill verkställa den. Det var poängen.
          </note>
          <note>
            Jag tycker att det också är viktigt att skapa ventiler för att
            överklaga just den här typen av fall vi nu har sett, och som jag
            har refererat till, till regeringen. Jag har förstått att även
            Ingvar Carlsson tycker att det är viktigt att en sådan möjlighet
            öppnas. Det förslag som
          </note>
          <note>
            Görel Thurdin tog upp här, att låta Barnombudsmannen få möjlighet
            och rättighet att överklaga till regeringen, tycker jag att vi
            skulle kunna ta fasta på. Det är ett bra förslag. Det hade varit
            intressant att höra hur invandrarministern ser på det konkreta
            förslaget, eller höra om han har något bra konkret motförslag.
          </note>
          <note>
            Vi har ett hårdnande klimat enligt en rad advokater och andra
            organisationer, Caritas t.ex., när det gäller hanteringen av flyktingbarn.
            Det är därför jag har gått in och agerat i den här frågan. Jag
            kan förstå att de som jobbat länge med de här frågorna kanske
            tycker att det alltid har varit besvärligt, men jag tror att klimatet
            hårdnar, tyvärr. Därför måste vi vidta åtgärder.
          </note>
          <note type="speaker">
            Anf. 13 SIGGE GODIN (fp)
          </note>
          <note>
            Herr talman! Vi skall inte låta invandrarministern göra det så
            enkelt för sig att han skall få skylla på den borgerliga regeringen
            som satt vid makten tidigare.
          </note>
          <note>
            Den socialdemokratiska regeringen har suttit vid makten ett drygt
            år nu, och inte kan jag säga - jag säger detta utan att vara speciellt
            elak - att ni har varit speciellt på hugget och velat driva igenom
            frågan om att införliva barnkonventionen med svensk lag med någon
            större ambition. Den har i stort sett bara kommit upp nu i socialutskottet.
          </note>
          <note>
            Men regeringen skall rätta till bristerna, säger ministern. Det
            skall ni göra. Vi väntar, och jag väntar speciellt, med glädje
            på att se vad det är för någonting som regeringen tänker rätta
            till och vad det är som kommer att vara en hårdnande attityd.
          </note>
          <note>
            Frågan är rent generellt hur regeringen ser på gravt handikappade
            barn och på vilken nivå ribban skall ligga när man tar hänsyn
            till dem. Vi behöver inte diskutera om det skall vara det enda
            skälet, för det är en självklarhet i Sveriges riksdag att det
            inte skall vara enda skälet. Det är bara invandrarministern som
            har haft den åsikten att den här familjen bara har det skälet
            att de har fyra handikappade barn. Så är inte fallet, vilket man
            ser om man studerar ärendet.
          </note>
          <note>
            Man kan faktiskt inte ens som statsråd påstå att det förhåller
            sig så.
          </note>
          <note>
            Frågan är alltså: Var lägger man ribban när det gäller gravt
            handikappade barn och deras möjligheter till en framtid?
          </note>
          <note>
            Det finns en del kommentarer till de utredningar som nu är avslutade.
            Barnombudsmannen framför allt kommenterar Flyktingpolitiska kommitténs
            uppdrag så att han föreslår att utlänningslagen skall ha regler
            om att man i beslut i asylärenden rörande barn skall ta hänsyn
            till både barnens nuvarande och deras framtida behov, samt just
            det som har varit fundamentalt, tycker jag, i den här debatten,
            nämligen att inte skilja barn från någon av föräldrarna. Det är
            bra att vi har fått i varje fall det svaret.
          </note>
          <note>
            Jag vill avsluta med att säga att jag anser att barn har lika
            värde oavsett vilka de är och skall behandlas därefter. Det är
            oerhört viktigt. Jag förutsätter att socialutskottet inkorporerar
            barnkonventionen i de svenska lagar där den bör finnas. Det skall
            inte vara ett skäl för varken invandrarministern eller regeringen,
            oavsett vilken regering vi skall ha i det här landet, att påpeka
            att det står något annat i någon annan svensk lag, och att den
            lagen har företräde. Anser man det skall man inte skriva på barnkonventionen.
          </note>
          <note>
            Anf. 14 Statsrådet LEIF BLOMBERG (s)
          </note>
          <note>
            Herr talman! Det är så, Roy Ottosson, att jag inte nonchalerar
            enskilda fall. Hela den verksamhet som jag är ansvarig för som
            minister handlar om enskilda fall - bara enskilda fall. Inte ett
            enda kollektivt beslut om tre eller åtta eller tolv eller tiotusen
            personer, utan det handlar om individuella ärenden. Jag kommer
            i kontakt med en del av dem.
          </note>
          <note>
            Eva Zetterberg frågade mig tidigare hur många av dessa människor
            jag träffar. Jag träffar väldigt många av dem. Om jag skulle få
            bestämma själv i alla de här frågorna, utan att bry mig om regelverk
            och lagar som ni i riksdagen har bestämt att vi skall följa, kanske
            jag skulle säga: Ja, det där var förfärligt, och hon eller han
            måste få stanna. Men då skulle vi utlämna det här totalt åt mitt
            godtycke.
          </note>
          <note>
            Jag har träffat jättemånga människor som upprörda, ledsna och
            förtvivlade tar upp sina fall med mig och vill ha svar på en massa
            frågor. Och så får jag säga till dem, precis som jag säger till
            Roy Ottosson:
          </note>
          <note>
            Jag kan tyvärr inte gå in och diskutera ditt fall, det går inte.
            Jag får inte göra det, och jag kan inte göra det.
          </note>
          <note>
            En sak som det omedelbart faller på, om jag fick göra så här,
            är att jag också måste känna till fallet om det skall vara någon
            mening med den diskussionen.
          </note>
          <note>
            Det är enkelt för en meddebattör att oanmält ta upp ett fall
            och tala om hur saken ligger till, och veta att den han eller
            hon debatterar med inte har en chans att säga emot. Då blir det
            som debattören säger sanning. Det är ett litet knepigt sätt att
            debattera, när man som riksdagsledamot dessutom vet att vi inte
            i den här kammaren kan diskutera enskilda fall.
          </note>
          <note>
            Utanför den här kammaren kan jag inte heller göra det. Jag skulle
            gärna vilja göra det, t.ex. i de tidningsdebatter som förekommer
            om enskilda fall, om Chrisen och Monica Barrantes och hennes lilla
            bebis och sådana fall, men jag kan inte gå ut och ta den debatten.
            Jag skulle gärna vilja göra det, men jag kan inte, därför att
            då bryter jag mot regeringsform och konstitution.
          </note>
          <note>
            Den respekten för vår egen konstitution och regeringsform måste
            man också ha som riksdagsman, tycker jag. Annars blir det litet
            konstigt. Det är mot den bakgrunden jag säger att jag inte kan
            gå in i ett enskilt fall och debattera det, även om jag skulle
            önska att jag kunde det. Det vore enklare om man hade hela fallet
            framför sig. Men då snubblar vi bl.a. på sekretessreglerna, som
            är till skydd, inte för mig, utan för den individ som har fått
            sin ansökan prövad. Utan en fullmakt kan jag inte diskutera hela
            ärendet. Därför blir debatten litet snedvriden emellanåt.
          </note>
          <note>
            När det gäller Görel Thurdins förslag om en
          </note>
          <note>
            Barnombudsman är det en fråga som jag inte kan stå här och svara
            på. Jag bara noterar att jag har det uppskrivet på mitt papper,
            och sedan får man se om man skall göra någonting av det eller
            inte. Det är svåra frågor.
          </note>
          <note>
            Återigen - jag vänder mig nu till Sigge Godin - är det så med
            handikappade barn så att jag inte kan det ärendet. Därför kan
            jag inte svara på din fråga. Dessutom får jag inte heller gå in
            och diskutera den frågan, och det vet Sigge Godin. Därför är det
            meningslöst att ställa den frågan. Jag vet inte grunderna för
            den. Jag kommer att ta reda på dem, men jag kan ändå inte diskutera
            ärendet med Sigge Godin.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1995/96:14 om kvinnors möjligheter
            i arbetslivet
          </note>
          <note>
            Anf. 15 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Christin Nilsson har frågat mig vilka åtgärder jag
            tänker vidta för att förbättra för kvinnor, så att de inte slås
            ut från arbetsmarknaden. Hon frågar vidare om det kommer något
            åtgärdspaket speciellt riktat till kvinnor och om det i så fall
            är inriktat på kompetenshöjning.
          </note>
          <note>
            Det finns i dag många positiva tecken på arbetsmarknaden. Sysselsättningen
            har ökat väldigt snabbt.
          </note>
          <note>
            Arbetslösheten sjunker. Men det finns också många skäl att vara
            djupt bekymrad. Arbetslösheten sjunker alltför långsamt för att
            jag skall vara nöjd. Detta gäller speciellt kvinnors arbetslöshet.
          </note>
          <note>
            Denna utveckling oroar mig mycket, och jag avser att följa den
            noggrant. För att ha underlag i detta arbete har jag skärpt kraven
            på att den statistiska information som tas fram på AMS och på
            Arbetsmarknadsdepartementet skall vara könsuppdelad.
          </note>
          <note>
            Jag håller med Christin Nilsson om att en grupp som drabbas mycket
            hårt under senare år är de som haft administrativa arbeten på
            kontor, en grupp som till övervägande del består av kvinnor.
          </note>
          <note>
            Kanske är det kvinnor som arbetat en stor del av sitt liv i företag
            och förvaltningar som blir uppsagda, ofta till följd av utvecklingen
            av teknikstödet. Jag håller också med om att det är viktigt att
            dessa kvinnor får möjlighet till kompetensutveckling för att stärka
            sin ställning på arbetsmarknaden.
          </note>
          <note>
            Arbetsmarknadsutbildningen spelar här en viktig roll. Jag har
            under senare tid också träffat människor som arbetar med s.k.
            Brytprojekt som riktas mot denna grupp. Det är viktigt att de
            erfarenheter som man får av dessa projekt tas till vara så att
            de kan bli en del av förmedlingens ordinarie verksamhet.
          </note>
          <note>
            Det är en självklarhet att arbetsmarknadspolitiken måste utformas
            så att kvinnor i samma mån som män kan dra fördel av den. Jag
            tycker därför att vi måste skärpa uppmärksamheten på hur åtgärderna
            påverkar män respektive kvinnor.
          </note>
          <note>
            En åtgärd som i hög grad riktats mot kvinnor är de kommunavtal
            som slutits med länsarbetsnämnderna i syfte att senarelägga uppsägningar
            och ge utrymme för kompetensutveckling. Kanske kan man säga att
            denna åtgärd kan ses som ett "paket" riktat till kvinnor, som
            Christin Nilsson efterfrågar. Många av dessa avtal faller nu ut,
            och det är för tidigt att säga om det kan bli någon fortsättning
            av liknande slag. För närvarande överväger jag hur sådana avtal
            skulle kunna utvecklas.
          </note>
          <note>
            Som framgått av tillväxtpropositionen avser regeringen att nästa
            år återkomma med en samlad proposition om arbetsmarknadspolitiken.
            Ett viktigt underlag för denna proposition kommer att lämnas av
            den särskilda utredare som för närvarande analyserar hur kvinnors
            arbetsmarknad ser ut i förhållande till männens arbetsmarknad.
          </note>
          <note>
            En fördel - för att avslutningsvis peka på något positivt - är
            att kvinnor i förhållande till män generellt har högre utbildning.
            I morgondagens arbetsliv kommer kunskap och kompetens att vara
            ett avgörande konkurrensmedel på arbetsmarknaden.
          </note>
          <note type="speaker">
            Anf. 16 CHRISTIN NILSSON (s)
          </note>
          <note>
            Herr talman! Jag vill börja med att tala om att mitt engagemang
            i den här frågan är så stort att jag i morse inte uppmärksammade
            när förste vice talman Anders
          </note>
          <note>
            Björck inträdde i kammaren. Det vill jag be om ursäkt för.
          </note>
          <note>
            Jag vill tacka arbetsmarknadsministern för svaret, som jag är
            väldigt nöjd med och som ger en positiv signal till de kvinnor
            som i dag går arbetslösa.
          </note>
          <note>
            Kvinnors arbetsmarknadssituation är väldigt besvärlig. Detta
            påpekar också arbetsmarknadsministern i sitt svar. Jag tycker
            att det är oerhört viktigt att vi politiskt tar tag i den här
            frågan, detta framför allt för att - just det som nämns i svaret
            om kvinnors arbetslöshet - kvinnors arbetslöshet sjunker långsammare
            än männens. Konjunkturuppgången i dag är inom typiskt manliga
            arbetsområden medan det på kvinnors arbetsområden fortfarande
            pågår strukturförändringar.
          </note>
          <note>
            Jag tänker då först och främst på den offentliga sektorns pågående
            förändring.
          </note>
          <note>
            Det är också mycket bra att vi får en könsuppdelad information
            från AMS och Arbetsmarknadsdepartementet så att vi vid behov kan
            sätta in åtgärder som lindrar eventuella snedvridningar. Detta
            är också viktigt för att man skall kunna se efter om de åtgärder
            som redan är beslutade kommer männen bättre till godo.
          </note>
          <note>
            I samband med detta kan jag dock inte låta bli att ställa frågan
            till arbetsmarknadsministern: Har man inte redan en viss information
            om hur denna fördelning mellan kvinnor och män ser ut när det
            gäller arbetsmarknadsåtgärder? Om denna information finns, hur
            är i så fall fördelningen? Är den 50-50 eller
          </note>
          <note>
            60-40 till männens favör?
          </note>
          <note>
            Herr talman! I sitt svar säger arbetsmarknadsministern att regeringen
            avser att lägga fram en samlad proposition om arbetsmarknadspolitiken
            nästa år, och det är bra. Jag hoppas att många som kan och känner
            till kvinnors olika situationer på arbetsmarknaden får vara med
            och påverka innehållet i denna proposition.
          </note>
          <note>
            Arbetsmarknadsministern kommenterar också den situation som många
            kvinnor som blivit arbetslösa befinner sig i, dels till följd
            av konjunkturen, dels på grund av strukturförändringar inom kontorsyrkena.
          </note>
          <note>
            Jag tycker mig kunna läsa mellan raderna att arbetsmarknadsministern
            är bekymrad över denna grupps situation i dag. Han håller säkert
            med mig om att det är ett stort problem. Detta problem har funnits
            länge för denna yrkesgrupp, och man inte på riktigt allvar tagit
            tag i det för att lindra effekterna av strukturförändringen. Jag
            tänker inte lasta arbetsmarknadsministern för detta. Tvärtom anser
            jag att Anders
          </note>
          <note>
            Sundström är den arbetsmarknadsminister som nu har möjlighet
            att ta itu med frågan och som verkligen kan lägga fram ett förslag
            till lämpliga åtgärder.
          </note>
          <note>
            Det finns en del åtgärder som man kan sätta in. En åtgärd är
            att ge förutsättningar för en del av dessa kvinnor att få den
            kompletterande utbildning som arbetsmarknaden i dag kräver för
            att man skall få jobb inom detta område. Den utbildning som krävs
            är utbildning i data, språk plus någonting annat, t.ex. utbildning
            i marknadsföring och personaladministration.
          </note>
          <note>
            Nu menar jag inte att alla skall få denna kompletterande utbildning.
            Vi måste titta även på andra områden, och då tänker jag framför
            allt på miljöområdet och kulturområdet.
          </note>
          <note>
            Men min fråga till arbetsmarknadsministern är:
          </note>
          <note>
            Kommer man från regeringens sida att lägga fram förslag om konkreta
            arbetsmarknadsåtgärder med inriktning på just denna yrkesgrupp
            där kompetensutvecklingen är en mycket viktig del?
          </note>
          <note type="speaker">
            Anf. 17 MARGARETA ANDERSSON (c)
          </note>
          <note>
            Herr talman! Kvinnornas arbetsmarknad är ett sorgebarn för många.
            Det finns många utredningar på gång som skall hantera dessa frågor.
            Kvinnorna väntar med iver på resultat. Många gånger väntar man
            också på att det skall hända någonting konstruktivt så snart som
            möjligt.
          </note>
          <note>
            Jag vill ge arbetsmarknadsminsitern en liten ljusglimt. Jag har
            fått ett urklipp ur en tidning, Dagens
          </note>
          <note>
            Nyheter av den 26 oktober. Det handlade om min egen hemtrakt,
            Vetlanda, där man har startat ett IT-
          </note>
          <note>
            projekt, Kvinnor och informationsteknik. Det har bidragit till
            att fem kvinnor har fått jobb - de har startat ett eget företag.
            Tillsammans med Telia, delmontelprojekt och Arbetsförmedlingen
            i Vetlanda har man gjort en gemensam satsning som har resulterat
            i att företaget Vetlanda Comcenter har kunnat utvecklas. Det är
            alltså ett projekt där kvinnor arbetar med kommunikation och förmedling
            av tjänster via teletekniken.
          </note>
          <note>
            Det är alltså många kvinnor som har haft administrativa jobb.
            Flera av de kvinnor som det står om i artikeln har jobbat inom
            husindustrin, som ju är en hårt drabbad sektor i mellersta Småland,
            och de behöver ytterligare insatser för att de skall kunna komma
            tillbaka till arbetsmarknaden igen. Här har alltså kvinnorna fått
            gå en utbildning i data. Dessutom har de fått möjlighet att starta
            eget, vilket har lett till ett mycket bra samarbete.
          </note>
          <note>
            Det här gäller en speciell grupp, nämligen de medelålders kvinnorna.
            De finns många olika grupper, men de kvinnor som har kommit upp
            i 40-50-
          </note>
          <note>
            årsåldern har mycket svåra problem med att komma tillbaka till
            arbetsmarknaden. Redan i 45-årsåldern är man för gammal. Dessförinnan
            har man små barn, och då är man inte lämplig. När man är i 25-årsåldern
            finns det risk för att man kan få barn, och då är man inte heller
            lämplig. Många kvinnor upplever det som knepigt att ta sig ut
            på arbetsmarknaden.
          </note>
          <note>
            Det finns goda grejer. Man har fått pengar och mer pengar har
            tilldelats, och det är jättebra. Kvinnorna behöver stöd på det
            här sättet. Men nu har jag en konkret fråga med utgångspunkt från
            det goda exemplet: Kan arbetsmarknadsministern tänka sig att man
            gör en extra insats, en informationskampanj om just datautbildning?
            Jag tror att det vore en grund för alla människor, inte bara för
            kvinnorna, för att de skall kunna komma tillbaka till arbetslivet.
            Utan datautbildning har man väldigt svårt att ta sig vidare.
          </note>
          <note>
            Man behöver kunskaper om hur man hanterar datorer, oavsett vilket
            yrke som man skall ha i framtiden.
          </note>
          <note>
            Kvinnorna är många gånger rädda för datatekniken.
          </note>
          <note>
            De tror att de inte kommer att kunna klara av den.
          </note>
          <note>
            Men när de väl sätter sig vid en dator och får lära sig om hur
            den fungerar, klarar de av det minst lika bra som männen.
          </note>
          <note>
            Sedan finns det annan grupp som jag också vill nämna i det här
            sammanhanget, och det är kvinnorna inom vård och omsorg. Det måste
            hända någonting.
          </note>
          <note>
            De är ofta deltidsarbetslösa, eftersom de inte kan få något mer
            än deltid. Vårdjobb kan vara de enda jobb som finns i glesbygd.
            Dessa kvinnor har ofta låg utbildning, och det finns ganska många
            invandrarkvinnor i den här gruppen.
          </note>
          <note>
            Jag hoppas att arbetsmarknadsministern kan hitta ett liknande
            paket eller att han kan fortsätta med det kommunavtal som har
            funnits sedan tidigare för att kunna nå denna grupp. Annars finns
            det risk för att den kvinnliga arbetslösheten inte bara sjunker
            i långsam takt, utan att den kommer att öka. Här finns stora problem,
            inte bara för kvinnor utan det är också i mycket stor utsträckning
            ett glesbygdsproblem. Jag hoppas att jag kan få ett positivt svar
            från arbetsmarknadsministern.
          </note>
          <note type="speaker">
            Anf. 18 ULLA HOFFMANN (v)
          </note>
          <note>
            Herr talman! I dag har vi den högsta arbetslösheten sedan 30-talet
            och den sjunker ju inte drastiskt, framför allt inte kvinnornas
            arbetslöshet. Kvinnornas arbetsmarknad minskar genom framför allt
            nedskärningar inom den gemensamma sektorn och ökade ekonomiska
            belastningar på kommunerna. Ett strikt tak för den gemensamma
            sektorns utgifter begränsar den kommunala handlingsfriheten ytterligare,
            vilket i sin tur leder till ytterligare nedskärningar.
          </note>
          <note>
            Nedskärningarna inom den gemensamma sektorn leder till att kvinnor
            även inom den privata sektorn tvingas acceptera s.k. atypiska
            jobb för att kunna kombinera förvärsarbete med skötsel av små
            barn. I
          </note>
          <note>
            kommunerna dras hemtjänsten in på grund av dålig ekonomi, vilket
            leder till att ett ökat ansvar för gamla föräldrar läggs på kvinnorna.
          </note>
          <note>
            Vi är inne i en nedåtgående spiral vad gäller kvinnors arbete
            och jämställdheten över huvud taget. I
          </note>
          <note>
            stället för heltidsarbete erbjuds arbetslösa och korttidsutbildade
            kvinnor deltidsarbete på osäkra villkor.
          </note>
          <note>
            Kvinnor som arbetar kortare tid än de önskar betraktas inte som
            arbetslösa. Servicen på arbetsförmedlingen är inte heller lika
            för kvinnor och män. Samtidigt som en stor grupp arbetar ofrivillig
            deltid arbetar många, främst män, övertid.
          </note>
          <note>
            Jag vet att arbetsmarknadsministern brukar tycka om när jag drar
            litet historia, så det tänker jag göra nu också. I övergången
            mellan jordbrukssamhället och industrisamhället förändrades kvinnornas
            situation.
          </note>
          <note>
            Familjerna flyttade in till städerna för att, som man trodde
            då, skära guld med täljknivar. I stället för att försörja sig
            på jordbruket blev familjerna nu beroende av en lön från ett förvärvsarbete.
            Detta försatte de ogifta kvinnorna i en väldigt prekär situation.
          </note>
          <note>
            Tidigare hade de arbetat på faderns eller broderns gård och för
            det fått mat och husrum. Nu blev de helt utan försörjning. Samhället
            blev då tvingat att ändra på de lagar som förbjudit kvinnor att
            arbeta mot försörjning. Men då fanns det inte en arbetsmarknad,
            vilket det trots allt gör i dag, utan man skapade jobb.
          </note>
          <note>
            Ett sådant arbete var arbete på kontor, som ditintills befolkats
            av män. Det betydde inte att männen flyttade på sig. I stället
            blev de nu chefer och kvinnorna fick ta sig an de monotona och
            enahanda kontorsuppgifterna. Lönen sattes efter behov och eftersom
            kvinnor ansågs ha färre behov än män blev den följaktligen lägre.
          </note>
          <note>
            I dag befinner vi oss i en liknande brytning. Vi är på väg in
            i tjänstesamhället. Det skulle kunna innebära en gyllene tid för
            kvinnor, men samtidigt har datoriseringen av kontoren inneburit
            en katastrof för många kvinnor med administrativa jobb. Utvecklingen
            går mot att chefer och handläggare tar hand om sin egen administration
            och skriver sina egna dokument.
          </note>
          <note>
            Faxen har inneburit lägre krav på dokumentens utformning m.m.
            Datoriseringen har gjort detta möjligt, och lågkonjunkturen har
            gjort det nödvändigt för många företag och myndigheter att skära
            på det sättet.
          </note>
          <note>
            Genom besparingar och ibland s.k. rationaliseringar har arbetsuppgifter
            som normalt ligger på den administrativa personalen delats upp
            på chefer och handläggare. Detta innebär egentligen ett enormt
            slöseri med pengar. Jag tror att det finns en gräns när effektiviteten
            inte längre ökar och när det inte längre uppstår någon rationaliseringsvinst
            när man avskaffar administrationen. Det kan faktiskt inte vara
            ekonomiskt lönsamt att en chef med hög lön utför arbetsuppgifter
            som normalt skall ligga på en sekreterare.
          </note>
          <note>
            Det är att blunda att tro att arbetsuppgifterna försvinner i
            och med datoriseringen. De förenklas, men de försvinner inte.
          </note>
          <note>
            Hundratusentals kvinnor håller nu på att förlora fotfästet på
            arbetsmarknaden. På något sätt tycks inte det bekymra regeringen.
            Jag tänker då närmast på de ensidiga nedskärningarna inom den
            gemensamma sektorn. I stället för att satsa på lågavlönade och
            korttidsutbildade kvinnor satsar man stora pengar på
          </note>
          <note>
            ROT-program, Dennisleder och Öresundsbroar m.m.
          </note>
          <note>
            Men var är ROT-programmet för kvinnor?
          </note>
          <note>
            I tillväxtpropositionen står det: "Många av de som arbetat i
            eller utbildat sig för arbeten i den offentliga sektorn kommer
            att behöva söka sig till andra delar av tjänstesektorn eller andra
            expansiva sektorer på arbetsmarknaden. Det kommer att behövas
            åtgärder för att underlätta för dem att klara denna omställning."
          </note>
          <note>
            Det hade varit bra om regeringen i de meningar jag citerade hade
            skilt ut den grupp av kvinnor som kommer att drabbas och bidragit
            till att synliggöra dem. För det är kvinnor det handlar om.
          </note>
          <note>
            Var finns åtgärderna? Var finns det kvinnliga
          </note>
          <note>
            ROT-programmet? De senaste åren har över 100 000
          </note>
          <note>
            kvinnor lämnat den gemensamma sektorn och ytterligare 100 000
            riskerar att förlora sina jobb när kommuner och landsting får
            minskade resurser. Skall alla dessa kvinnor ges en reell möjlighet
            att komma tillbaka till arbetsmarknaden krävs en djup och bred
            kompetenssatsning. Alla dessa kvinnor har ställts inför det faktum
            att deras yrken är bortrationaliserade eller att deras arbetsmarknad
            krympt.
          </note>
          <note>
            Arbetsmarknaden ställer i dag andra krav på utbildning. Ny teknik
            och ny arbetsorganisation har förändrat arbetslivet. Det är bra
            att regeringen föreslår utredningar som skall komma med förslag
            om ett nationellt kunskapslyft och om satsningar på vuxenstudier
            och kompetensutveckling inom näringslivet.
          </note>
          <note>
            Men var finns det strategiska kompetensutvecklingsprogram som
            behövs för att bygga broar som leder de här kvinnorna tillbaka
            till arbetslivet? Det frågar jag och det frågar de 200 000 kvinnor
            som blivit arbetslösa inom kontorsadministration, vård och omsorg.
            LO-kvinnorna ställer frågan och de syftar då på att kvinnorna
            i Sverige under lång tid har kunnat försörja sig själva och leva
            självständiga liv. Betraktar politikerna och makthavarna detta
            bara som en parentes i historien?
          </note>
          <note>
            Anf. 19 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag skall börja med ett resonemang om vilka förutsättningarna
            är för att vi skall kunna fortsätta den fantastiska utveckling
            vi har haft under ett antal årtionden. Hela sysselsättningsökningen
            skedde då bland kvinnorna. Det är faktiskt så att under en ganska
            lång tid sjönk sysselsättningen bland männen men ökade stadigt
            bland kvinnorna. Man kan fråga sig om detta var ett resultat av
            arbetsmarknadspolitik eller om det var ett resultat av någonting
            annat.
          </note>
          <note>
            Jag hör till dem som tror att det var ett resultat av någonting
            annat.
          </note>
          <note>
            Vi hade nämligen en kraftig tillväxt i Sverige och den tillväxten
            skapade resurser som vi använde till att bygga ut den privata
            och den offentliga tjänstesektorn kraftigt. Varuproduktionen effektiviserades
            och rationaliserades. Det är viktigt att säga att vi kan bedriva
            världens bästa arbetsmarknadspolitik, vilket vi förmodligen gör
            i Sverige, men även om den är oerhört bra krävs det att de andra
            politikområdena skapar arbetstillfällen.
          </note>
          <note>
            Jag läste en artikel, jag tror att det var i någon av våra rikstidningar,
            i veckan där man beskrev maktställningen i riksdagen - manligt
            och kvinnligt. Man gjorde iakttagelsen att kvinnorna är svagare
            representerade i riksdagen på just de områden som är centrala
            för att skapa jobb: ekonomisk politik, näringspolitik och utbildningspolitik,
            kompetens och kunnande.
          </note>
          <note>
            Samtidigt är de starkare representerade inom områden där det
            handlar om att fördela resurserna. Jag hoppas alltså att ni för
            den debatt ni tar upp med mig också inom de politikområden som
            skapar jobb. Jag gör det därför att jag tror att det är väldigt
            centralt.
          </note>
          <note>
            Jag skall svara på de frågor som Christin Nilsson har ställt.
            Vi har i dag en ganska god information om vad AMS gör för kvinnor
            respektive män. Man kan säga att det hittills har varit så att
            antalet kvinnor i arbetsmarknadspolitiska åtgärder står i proportion
            till antalet arbetslösa kvinnor.
          </note>
          <note>
            Det är inte så att det har varit en snedvridning i antalet människor,
            men det har alltid förts en diskussion om pengarna. Det är ju
            klart att bygginvesteringar, broar, vägar och hus är dyrare än
            satsningar på kontorssektorn, vård och omsorg. Men förhoppningsvis
            har en sådan investering som att bygga om ett servicehus eller
            ett sjukhem också ganska stor betydelse för arbetsmiljön för de
            kvinnor som jobbar i de här husen. Det är ju huvudsakligen kvinnor
            som jobbar där.
          </note>
          <note>
            Inför den arbetsmarknadspolitiska propositionen som skall komma
            i mitten av nästa år är det väldigt viktigt att vi har många kvinnor
            med i den diskussionen. Jag tror nämligen att det väldigt mycket
            kommer att handla om hur vi skall använda arbetsmarknadspolitiken
            mer effektivt på den lokala nivån. Då gäller det att anpassa arbetsmarknadspolitiken
            till de många tusen olika arbetsmarknader vi har i Sverige.
          </note>
          <note>
            Framför allt är det så att vi går över i ett skifte där vi nu
            har ett bra drag i exportindustrin och byggsektorn, medan hemmamarknad
            och offentlig sektor fortfarande har problem. Där finns huvudsakligen
            kvinnorna, och det betyder att arbetsmarknadspolitiken får en
            kraftigare inriktning på kvinnor och på glesbygd. Vi har ju också
            skillnader mellan de olika regionerna.
          </note>
          <note>
            Vad kan vi göra för att gå vidare med det Christin
          </note>
          <note>
            Nilsson nämnde när det gäller kontorsyrkena - data, språk och
            personaladministration? Det som vi har genomfört och just nu håller
            på med och som jag tycker ser väldigt intressant ut är datorteken
            som vi nu erbjuder ungdomar. När vi har fått upp volymen på den
            verksamheten finns det väl anledning att fundera över om man skall
            ha den begränsning i regelverket som gör att den bara riktar sig
            mot ungdomar.
          </note>
          <note>
            Detta är ju en väldigt viktig investering i kunnande och kompetens
            för dem som i dag är svagast på arbetsmarknaden. Jag känner mig
            egentligen rätt stolt över att de svagaste på arbetsmarknaden
            nu får utbildning inom det område som har störst betydelse på
            en framtida arbetsmarknad.
          </note>
          <note>
            Sedan vill jag säga några ord till Margareta Andersson. De Brytprojekt
            som pågår runt om i landet är väldigt intressanta och spännande,
            och jag följer dem noga. Jag tror att det i stor utsträckning
            handlar om attityder. Jag är inte mycket för regler, men jag vill
            gärna behålla ett särskilt anslag just för Brytprojekten.
          </note>
          <note>
            Jag tror att det handlar om attityder också inne i AMS
          </note>
          <note>
            organisation.
          </note>
          <note>
            När det gäller kommunerna och vård- och omsorgsområdet vill jag
            säga att det finns nackdelar med de gamla kommunavtalen. De tog
            inte tillräckligt tydligt sikte på att stärka kompetensen och
            möta en ny situation när rekryteringen i hälso- och sjukvården
            tar fart. Det ligger ändå ganska långt bort i tiden - säkert fyra
            fem år fram i tiden. Då ser arbetsplatserna ut på ett helt annat
            sätt än i dag, och då är det bra att vi använder de arbetsmarknadspolitiska
            pengarna till någonting mer offensivt än att passivt upprätthålla
            den situation som råder i dag under sex eller tolv månader. I
            så fall använder vi egentligen pengarna på ett ineffektivt sätt.
            Det är det jag menar i svaret till
          </note>
          <note>
            Christin Nilsson - jag vill fundera över hur det där ser ut.
          </note>
          <note>
            Till Ulla Hoffmann vill jag kortfattat - tiden rinner i väg -
            säga följande.
          </note>
          <note>
            Jag tycker inte att vi har en nedåtgående spiral längre. Vi har
            faktiskt en ökning av sysselsättningen, och jag vill hävda att
            regeringen verkligen bryr sig om den situation vi har. - Jag får
            säkert chans att återkomma till detta.
          </note>
          <note type="speaker">
            Anf. 20 CHRISTIN NILSSON (s)
          </note>
          <note>
            Herr talman! Naturligtvis är det i diskussionen i det här ämnet
            oerhört viktigt att ta hänsyn till tillväxten. Vi kan ju inte
            bortse från tillväxten bara för att vi är kvinnor och tro att
            vi skall ha en speciell arbetsmarknad vid sidan om. Jag tillhör
            dem som anser att industrin kommer att fortsätta att vara viktig
            i Sverige, även om tjänstesektorn ökar i förhållande till industrin.
          </note>
          <note>
            Men samtidigt krävs det att vi kvinnor också får del av utvecklingen
            när den här delen ökar och får den kompetensutveckling som krävs.
            Det vi kan se i kontorsadministrativa yrken är att man har tagit
            bort de enkla göromålen och i stället tagit in nya anställda med
            en annan kompetens. Där har många kvinnor inte hängt med utan
            ställts utanför. Det kan vara ett problem för dem som är i 45-50-årsåldern,
            som Margareta Andersson visade på.
          </note>
          <note>
            När det gäller arbetsmarknadspolitiken i dag vill jag säga att
            det naturligtvis kostar mycket mer pengar att anlägga vägar osv.
            Men det är naturligtvis riktigt, som Anders Sundström säger, att
            de i förlängningen skapar sysselsättning även för kvinnor, och
            det är ju bra.
          </note>
          <note>
            Något som jag har fundera mycket över när det gäller arbetslösheten
            inom kontorsadministrativa yrken och även andra s.k. typiska kvinnoyrken
            är att männen nu går in där. Jag har ofta tagit som exempel att
            man ser fler och fler manliga flygvärdinnor när man flyger. Jag
            har undrat: Är det faktum att männen även söker sig till typiskt
            kvinnliga yrken ett resultat av att vi driver ett jämställdhetsarbete
            eller är det i stor utsträckning ett resultat av att vi har haft
            och har en hög arbetslöshet? Än så länge har vi inte sett något
            i lönekuvertet. Det är därför jag poängterar att det är så viktigt
            att man lyfter kompetensen och att man kan ha någon form av ROT-program,
            som Ulla Hoffmann talade om, för att lyfta just de administrativa
            gruppernas kompetens. Det är bra att Anders Sundström redan har
            tänkt på att man framöver kan utnyttja det här med datorteken
            för kvinnorna.
          </note>
          <note type="speaker">
            Anf. 21 MARGARETA ANDERSSON (c)
          </note>
          <note>
            Herr talman! Jag tror att vi är överens, både om historieskrivningen
            - vi har haft en stark ökning av den kvinnliga sysselsättningen
            - och om att vi har behov av att utbildning och bl.a. näringspolitik
            samverkar.
          </note>
          <note>
            Jag har en liten fundering: Har man från Arbetsmarknadsdepartementet
            klart för sig hur behoven bland olika kategorier kvinnor ser ut?
            Alla har inte samma behov av utbildning. Många kvinnor - framför
            allt de litet äldre - har en relativt låg utbildning och framför
            allt inte utbildning på de nyare områdena som språk och datorkunskap.
          </note>
          <note>
            Vi måste hitta lösningar om inte också investeringarna i infrastruktur
            - i broar, hus och liknande -
          </note>
          <note>
            skall upphöra. Om man bygger aldrig så fina och allergisanerade
            daghem men folk inte kan vara där och jobba därför att det inte
            finns pengar att avlöna dem med, är också de jobben för männen
            i stor utsträckning meningslösa; då är de inte till nytta för
            någon i samhället, och då kan man ifrågasätta dem.
          </note>
          <note>
            En annan fråga: Hur ser det ut med alternativa utbildningar?
            Går man ut i samhället och talar om att kvinnorna måste tänka
            sig att arbeta med andra arbetsuppgifter än de har haft tidigare?
            Uppmuntrar man kvinnorna att göra det? Vi är nog överens om att
            vi på olika sätt måste åstadkomma det, om inte annat så av jämställdhetsskäl
            och för att åstadkomma större jämlikhet vad lönerna anbelangar.
            Vad gör man från
          </note>
          <note>
            Arbetsmarknadsdepartementets sida i det fallet?
          </note>
          <note type="speaker">
            Anf. 22 ULLA HOFFMANN (v)
          </note>
          <note>
            Herr talman! Det är riktigt som arbetsmarknadsministern säger
            - jag tror också att det var andra faktorer som gjorde att kvinnorna
            kom ut på arbetsmarknaden på det sätt som vi gjorde på 1960-talet.
            Det var byggandet av den generella välfärdsstaten som gjorde att
            kvinnor fick gå ut på arbetsmarknaden och så att säga ta över
            ansvaret för den. Det är därför jag ser med oro på hur vi skär
            där.
          </note>
          <note>
            Jag driver inte bara socialförsäkringsfrågor, utan jag har det
            övergripande ansvaret för kvinnofrågorna i mitt parti och är i
            den egenskapen inblandad i alla diskussioner, även de ekonomiska.
          </note>
          <note>
            Jag vill också säga att jag tycker att det är bra att arbetsmarknadsministern
            har uppmärksammat det här med statistiken från både AMS och departementet.
          </note>
          <note>
            Den är viktig när det gäller synliggörandet av kvinnors situation.
            Har man inte könsbaserad statistik kan man föreslå ensidigt manliga
            ROT-program - då är kvinnorna osynliggjorda. Då utgår man från
            att det finns ett allmänintresse som gäller både kvinnor och män.
          </note>
          <note>
            Vad gäller den särskilda utredare som nu skall kartlägga kvinnors
            arbetsmarknad vill jag säga att jag tycker att det är bra med
            sådana kartläggningar. Men vi skall också komma i håg att hon
            enligt direktiven inte skall komma med några förslag - hon skall
            enbart kartlägga.
          </note>
          <note>
            Jag vill också ge en eloge - det blir mycket beröm just nu -
            till arbetsmarknadsministern för att han faktiskt säger att kvinnor
            generellt har hög utbildning.
          </note>
          <note>
            Det tycker jag är mycket positivt. Det är nämligen inte alla
            som vet det. Det är därför glädjande att en nyckelperson som Anders
            Sundström vet om det.
          </note>
          <note>
            Jag har arbetat som sekreterare i mer än 20 år, och under mina
            sista år som sekreterare gjorde jag en undersökning som visade
            just att kvinnorna generellt hade en hög utbildning. Den undersökningen
            ledde också till ett synliggörande av den kontorsadministrativa
            personalens arbetsuppgifter. Den visade att kvinnornas arbetsuppgifter
            var sammansatta som ett stort pussel; de hade många olika arbetsuppgifter
            men kallades för sekreterare. Tack vare den undersökningen kunde
            vi då också bena upp de olika arbetsuppgifterna, vi kunde ge kompetensstärkande
            utbildning, vi kunde föreslå olika tjänster, osv. Jag har tyvärr
            inte med mig något exemplar av boken, men jag skall med glädje
            se till att arbetsmarknadsministern får den.
          </note>
          <note>
            Anf. 23 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag vill redovisa några synpunkter.
          </note>
          <note>
            Först vill jag säga till Christin Nilsson att jag tycker precis
            som hon - det är oerhört väsentligt att göra kompetenssatsningar.
            Sedan är alltid frågan:
          </note>
          <note>
            Varifrån skall vi få pengar för att klara det?
          </note>
          <note>
            Vi har förhandlat med EU om att en hel del av det
          </note>
          <note>
            EU-stöd som Sverige får skulle gå till arbetsmarknadspolitik.
            Jag fick litet kritik för det i riksdagen -
          </note>
          <note>
            det var inget viktigt, sade man när vi hade den debatten i riksdagen
            för snart ett år sedan. Jag hör till dem som tycker att arbetsmarknadspolitik
            är viktigt. En stor del av satsningarna inom arbetsmarknadspolitiken
          </note>
          <note>
            - ungefär 3,5 miljarder - lägger vi just på en kompetenssatsning,
            som vi redovisar i tillväxtpropositionen.
          </note>
          <note>
            Det går alltså till dem som redan har jobb.
          </note>
          <note>
            Jag tycker att den erfarenhet man kan dra av de senaste åren
            är att det är oerhört allvarligt. Det finns så många ute i jobb
            som inte får del av kompetenssatsningar. När företaget eller arbetsplatser
            försvinner står de helt "nakna" och ligger oerhört dåligt till.
          </note>
          <note>
            Därför känner jag en stor tillfredsställelse i att vi satsar
            de här pengarna på att stärka kompetensen för dem som arbetar
            på arbetsplatser där det bara satsas litet på kompetens. Jag menar
            att detta också är en mycket tydlig signal om att detta handlar
            om tillväxt, eftersom det redovisas i tillväxtpropositionen.
          </note>
          <note>
            Jag vill också slå ett slag för arbetsmarknadsutbildningen. Många
            säger att den är dålig. Glädjande nog tog Susanne Ackum-Agell
            tillbaka sin forskarrapport förra söndagen. Den användes flitigt
            i EU-
          </note>
          <note>
            valrörelsen av politiker som ville skjuta sönder arbetsmarknadspolitiken.
            Arbetsmarknadsutbildningen är ett utmärkt instrument att använda
            för att hjälpa arbetslösa som i sitt yrkesliv inte har fått chansen
            att utveckla sig. Det är någonting som jag verkligen vill försvara.
          </note>
          <note>
            Christin Nilsson tog ett exempel med flygvärdinnor. Jag vill
            ytterligare understryka att jag tror att vi behöver många flera
            Brytprojekt, dvs. satsningar på att få män att gå in i typiskt
            kvinnliga yrken och tvärtom. Jag tycker inte att man skall vara
            så ledsen över att det är flera män i kabinerna i flygplanen.
            Det är förresten inte säkert att Christin Nilsson och jag över
            huvud taget kan flyga någonstans i dag. Vi får se hur det blir.
          </note>
          <note>
            Till Margareta Andersson vill jag säga att Sverige har en oerhört
            god statistik när det gäller utbildningsbehov. Vi har en ordentlig
            kartläggning av de arbetslösa och vilken kompetens och standard
            på utbildning de har. Detta är mycket väl tillgodosett. Däremot
            har vi fortfarande mycket lång väg att gå innan vi kan säga att
            vi har individuella handlingsplaner för varje enskild arbetslös
            person, där man från samhället sätter sig ner tillsammans med
            den enskilde pratar igenom vad som är nytt, vad den arbetslöse
            skall göra, vad som krävs av den arbetslöse och av samhället.
            Denna brist kan man kritisera. Med den mycket stora arbetslöshet
            vi fortfarande har, har man svårt att klara av individuella handlingsplaner.
          </note>
          <note>
            I arbetsmarknadspolitiken har jag ändå valt att prioritera ökade
            resurser för att vi skall kunna ha fler handläggare på arbetsförmedlingarna
            än vad som ryms in i den ordinarie budgeten. Jag tror att om man
            skall försöka rangordna de åtgärder man sätter in på en arbetsförmedling
            är den individuella handlingsplanen, trots att det inte är en
            utbildning, oerhört viktig och kanske t.o.m. den viktigaste åtgärden.
            Det är mycket viktigt att man kommer överens och har ett kontrakt
            om vilken väg man skall gå.
          </note>
          <note>
            Ulla Hoffmann talade om kartläggningen och att det finns några
            nya förslag. Jag vill bara säga att det kan man naturligtvis hoppas.
            En stor arbetsmarknadspolitisk kommitté arbetar nu också med arbetsmarknadspolitiska
            förslag. Jag kände ett behov av att också göra en kartläggning.
            Jag tror att politiken i stor utsträckning utformas i opinionsbildning,
            och inte i utredningar. Den här typen av rapporter som vi nu jobbar
            fram tror jag kommer att få mycket stor betydelse i opinionsbildningen.
            Det gäller att driva frågan om kvinnors arbetsmarknad och kvinnors
            möjlighet att finnas på arbetsmarknaden.
          </note>
          <note>
            Jag vill sluta där jag började mitt förra inlägg. Jag vill avsluta
            med att säga att jag tror att det är oerhört viktigt att vi nu
            koncentrerar den ekonomiska politiken på att också få fart på
            hemmamarknaden och tjänstesektorn. Det är först då vi får riktig
            effekt på sysselsättningen. Väldigt många kvinnor är av två skäl
            sysselsatta framför allt i denna privata tjänstesektor som vi
            pratar så litet om. Det första skälet nämnde jag i interpellationssvaret.
            Speciellt bland unga kvinnor satsar man mycket mera på utbildning
            än vad män gör. Dessutom finns det en helt annan rörlighet när
            det gäller yrke, bransch och geografi bland kvinnor än bland män.
            Jag tror att den tillväxten har en oerhörd betydelse för att pressa
            ner arbetslösheten.
          </note>
          <note type="speaker">
            Anf. 24 CHRISTIN NILSSON (s)
          </note>
          <note>
            Herr talman! Jag tycker att EU-fonden och det som jag har läst
            i tillväxtpropositionen i detta fall är mycket positivt. Ute i
            företagen kan man då genomföra en kompetensutveckling så att färre
            kvinnor ställs utanför den ordinarie arbetsmarknaden. Jag tänker
            naturligtvis framför allt på kvinnorna inom kontorsyrkena.
          </note>
          <note>
            Arbetsmarknadsministern talar om Brytprojekt.
          </note>
          <note>
            Jag är inte alls ledsen för att det blir flera manliga flygvärdinnor.
            Jag bara undrade om det är arbetslösheten och inte vårt jämställdhetsarbete
            som är orsaken. Män har ändock lättare att komma in på kvinnliga
            arbetsmarknader än vad kvinnor har att komma in på manliga. När
            det gäller möjligheterna att flyga i dag, verkar det som om Anders
            Sundström har större chans än jag att kunna flyga från Stockholm.
            I annat fall kan vi träffas och prata vidare i den här frågan.
          </note>
          <note type="speaker">
            Anf. 25 ULLA HOFFMANN (v)
          </note>
          <note>
            Herr talman! Den ekonomiska politiken är viktig.
          </note>
          <note>
            Den är mycket viktig för att vi skall få snurr på hemmamarknaden.
            Detta är dock ingen ekonomisk debatt.
          </note>
          <note>
            Jag är inte Johan Lönnroth och arbetsmarknadsministern är inte
            Göran Persson, så jag skall inte ta upp vad nivåerna i socialförsäkringen
            innebär för hemmamarknaden.
          </note>
          <note>
            Låt mig säga att jag delar arbetsmarknadsministerns uppfattning
            om att kartläggning är bra, det är inte det som det är fråga om.
            Jag hade önskat att det i
          </note>
          <note>
            Åsa Regnérs uppgifter också skulle ha ingått att komma med förslag.
            Jag tror inte att man bara kan göra som arbetsmarknadsministern
            säger och lita till vad opinionen säger. Opinionen är ganska stark.
            Det har vi fått se när det gäller privata pensionsförsäkringar
            och när vi sänkte avdragsrätten. De starka rösterna gör sig hörda.
            De som behöver hjälp av arbetsmarknadspolitiska åtgärder och arbetsmarknadspolitiska
            propositioner är de som inte kan göra sina röster hörda i opinionen.
          </note>
          <note>
            Jag hoppas och jag har förstått att arbetsmarknadsministern kommer
            att se till att bedriva ett konstruktivt arbete vad gäller kvinnors
            arbetsmarknad och för att komma med konstruktiva förslag i den
            arbetsmarknadspolitiska propositionen. Jag ser fram emot den.
          </note>
          <note>
            Jag delar också uppfattningen att arbetsmarknadsutbildningen
            inte är dålig. Jag har själv fått en sådan, och den har medfört
            att jag nu sitter i riksdagen.
          </note>
          <note>
            Så till frågan om att män går in i kvinnliga yrken.
          </note>
          <note>
            Vi har när det gäller kvinnorna en strukturell arbetslöshet.
            Vi skär ned på den gemensamma sektorn, och kvinnorna måste göra
            någonting annat. Jag delar
          </note>
          <note>
            Christins farhågor att det är arbetslösheten som är orsaken till
            att fler män i dag går in i kvinnliga yrken.
          </note>
          <note>
            Det omvända förhållandet ser man inte lika ofta. Sådana signaler
            måste man faktiskt vara mycket uppmärksam på, så att vi inte får
            en backlash som vi inte vill ha.
          </note>
          <note>
            Överläggningen var härmed avslutad.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1995/96:Fi6-Fi9 till finansutskottet
          </note>
          <note>
            1995/96:So8 och So9 till socialutskottet
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Motioner
          </note>
          <note>
            med anledning av prop. 1995/96:31 Ny myndighet för kontroll över
            krigsmateriel och andra strategiskt känsliga produkter
          </note>
          <note>
            1995/96:U7 av Martin Nilsson och Mariann Ytterberg
          </note>
          <note>
            (s)
          </note>
          <note>
            1995/96:U8 av Göran Lennmarker m.fl. (m)
          </note>
          <note>
            1995/96:U9 av Karl-Göran Biörsmark m.fl. (fp)
          </note>
          <note>
            1995/96:U10 av Ola Karlsson (m)
          </note>
          <note>
            1995/96:U11 av Björn Samuelson m.fl. (v)
          </note>
          <note>
            1995/96:U12 av Birger Schlaug m.fl. (mp)
          </note>
          <note>
            med anledning av prop. 1995/96:64 Ett nytt utjämningssystem för
            kommuner och landsting, m.m.
          </note>
          <note>
            1995/96:Fi10 av Carl Bildt m.fl. (m)
          </note>
          <note>
            1995/96:Fi11 av Fredrik Reinfeldt m.fl. (m)
          </note>
          <note>
            1995/96:Fi12 av Anne Wibble m.fl. (fp)
          </note>
          <note>
            1995/96:Fi13 av Roy Ottosson m.fl. (mp)
          </note>
          <note>
            1995/96:Fi14 av Mats Odell m.fl. (kds)
          </note>
          <note>
            med anledning av prop. 1995/96:87 Lag om skatt på naturgrus
          </note>
          <note>
            1995/96:Sk13 av Ingvar Eriksson (m)
          </note>
          <note>
            1995/96:Sk14 av Hanna Zetterberg m.fl. (v)
          </note>
          <note>
            1995/96:Sk15 av Ronny Korsberg m.fl. (mp)
          </note>
          <note>
            1995/96:Sk16 av Berit Andnor m.fl. (s,c)
          </note>
          <note>
            med anledning av prop. 1995/96:92 Nya förutsättningar för järnvägstrafiken
          </note>
          <note>
            1995/96:T31 av Lennart Fremling m.fl. (fp)
          </note>
          <note>
            1995/96:T32 av Per Westerberg m.fl. (m)
          </note>
          <note>
            1995/96:T33 av Barbro Hietala Nordlund och Bo
          </note>
          <note>
            Nilsson (s)
          </note>
          <note>
            1995/96:T34 av Karl-Erik Persson m.fl. (v)
          </note>
          <note>
            1995/96:T35 av Mats Odell m.fl. (kds)
          </note>
          <note>
            1995/96:T36 av Sverre Palm m.fl. (s)
          </note>
          <note>
            1995/96:T37 av Elisa Abascal Reyes m.fl. (mp)
          </note>
          <note>
            Skatteutskottets betänkanden
          </note>
          <note>
            1995/96:SkU3 Avveckling av hundskatten
          </note>
          <note>
            1995/96:SkU4 Framtida organisation m.m. för fordonsbeskattning
          </note>
          <note>
            1995/96:SkU5 Dubbelbeskattningsavtal mellan Sverige och Argentina
          </note>
          <note>
            1995/96:SkU6 Dubbelbeskattningsavtal mellan Sverige och Ukraina
          </note>
          <note>
            1995/96:SkU7 Uppsägning av dubbelbeskattningsavtalet mellan Sverige
            och f.d. Sovjetunionen m.m.
          </note>
          <note>
            1995/96:SkU11 Nya tidpunkter för redovisning och betalning av
            mervärdesskatt
          </note>
          <note>
            Justitieutskottets betänkanden
          </note>
          <note>
            1995/96:JuU1 Hemlig teleavlyssning och hemlig teleövervakning
          </note>
          <note>
            1995/96:JuU2 Den svenska kriminalvården
          </note>
          <note>
            1995/96:JuU3 Internationell rättshjälp
          </note>
          <note>
            1995/96:JuU4 Straffansvaret vid spridning av hivsmitta
          </note>
          <note>
            1995/96:JuU5 Immunitet och privilegier
          </note>
          <note>
            (International IDEA)
          </note>
          <note>
            Utrikesutskottets betänkanden
          </note>
          <note>
            1995/96:UU2 Godkännande av FN:s konvention för bekämpning av
            ökenspridning
          </note>
          <note>
            1995/96:UU5 Europaavtalet med Estland
          </note>
          <note>
            1995/96:UU6 Europaavtalet med Lettland
          </note>
          <note>
            1995/96:UU7 Europaavtalet med Litauen
          </note>
          <note>
            Utbildningsutskottets betänkanden
          </note>
          <note>
            1995/96:UbU1 Val av skolform för utvecklingsstörda barn, m.m.
          </note>
          <note>
            1995/96:UbU2 Riksbankens Jubileumsfonds stöd till viss forskning
          </note>
          <note>
            1995/96:UbU4 Vissa högskolefrågor
          </note>
          <note>
            Arbetsmarknadsutskottets betänkande
          </note>
          <note>
            1995/96:AU2 Ändringar i arbetsmiljölagen, m.m.
          </note>
          <note>
            Bostadsutskottets betänkanden
          </note>
          <note>
            1995/96:BoU1 Översiktsplaneringen enligt plan- och bygglagen,
            m.m.
          </note>
          <note>
            1995/96:BoU2 Ökade medel för vissa bostadsförbättringsåtgärder
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 november
          </note>
          <note>
            1995/96:29 av Peter Weibull Bernström (m) till miljöministern
            om miljöinvesteringar och fastighetstaxering
          </note>
          <note>
            den 17 november
          </note>
          <note>
            1995/96:30 av Mats Odell (kds) till finansministern om beskattning
            av bilförmån
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 november.
          </note>
          <note>
            9 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den den 16 november
          </note>
          <note>
            1995/96:115 av Chatrine Pålsson (kds) till socialministern om
            minskad totalkonsumtion av alkohol
          </note>
          <note>
            1995/96:116 av Hanna Zetterberg (v) till jordbruksministern om
            djurskyddet på regeringskonferensen 96
          </note>
          <note>
            1995/96:117 av Carl Fredrik Graf (m) till finansministern om
            tullklarering av exporterade varor
          </note>
          <note>
            1995/96:118 av Margit Gennser (m) till socialministern om läkemedelskostnaderna
          </note>
          <note>
            1995/96:119 av Margit Gennser (m) till socialministern om Apoteksbolaget
          </note>
          <note>
            1995/96:120 av Margit Gennser (m) till socialministern om Apoteksbolagets
            försäljning av fastigheter
          </note>
          <note>
            1995/96:121 av Chatrine Pålsson (kds) till socialministern om
            kostnaderna vid adoption m. m.
          </note>
          <note>
            1995/96:122 av Tuve Skånberg (kds) till finansministern om fastighetstaxeringen
          </note>
          <note>
            den 17 november
          </note>
          <note>
            1995/96:123 av Karl-Göran Biörsmark (fp) till kommunikationsministern
            om väg E22 genom Söderköping
          </note>
          <note>
            1995/96:124 av Margit Gennser (m) till socialministern om Apoteksbolagets
            försäljning i Baltikum m.m.
          </note>
          <note>
            1995/96:125 av Eva Goës (mp) till statsrådet Mats
          </note>
          <note>
            Hellström om krigsmaterielexport till Indonesien
          </note>
          <note>
            1995/96:126 av Kia Andreasson (mp) till justitieministern om
            miljöbrott
          </note>
          <note>
            1995/96:127 av Eva Goës (mp) till statsrådet Pierre
          </note>
          <note>
            Schori om u-krediter till Indonesien
          </note>
          <note>
            1995/96:128 av Rose-Marie Frebran (kds) till civilministern om
            anställningsskydd för gravida kvinnor
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 november.
          </note>
          <note>
            10 § Kammaren åtskildes kl. 10.49.
          </note>
          <note>
            Förhandlingarna leddes av förste vice talmannen.
          </note>
        </div>
      </body>
    </text>
  </TEI>
</teiCorpus>
