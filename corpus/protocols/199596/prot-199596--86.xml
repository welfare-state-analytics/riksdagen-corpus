<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199596</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199596</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--86</head>
          <docDate when="1996-04-25">1996-04-25</docDate>
        </div>
      </front>
      <body>
        <div>
          <note>
            14.00 - 15.50
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 19 april.
          </note>
          <note>
            2 § Svar på interpellation 1995/96:169 om Försvarets materielverk
          </note>
          <note>
            Anf. 1 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Göthe Knutson har frågat mig vilka åtgärder jag är
            beredd att vidta för att förhindra otillbörlig upphandling vid
            Försvarets materielverk och för att klargöra det ansvar som ledningen
            vid Materielverket har, exempelvis i samband med revision.
          </note>
          <note>
            Göthe Knutson har ställt sina frågor mot bakgrund av Försvarets
            materielverks upphandling av en räddningsklocka som skall utgöra
            reservsystem till en befintlig ubåtsräddningsfarkost för våra
            ubåtar.
          </note>
          <note>
            Innan jag svarar på Göthe Knutsons frågor vill jag först kommentera
            några av de uppgifter som finns i interpellationen. Enligt dessa
            skulle det, så länge som räddningsklockan inte fungerar, inte
            finnas det nödvändiga ubåtsräddningssystem som krävs för att våra
            ubåtar skall tillåtas lämna kaj. Göthe Knutson bygger sina uppgifter
            på artiklar i tidningen Expressen, enligt vilka alla Sveriges
            tolv ubåtar har dykförbud en månad om året, vilket skulle leda
            till att den svenska ubåtsstyrkan inte kan användas som det är
            tänkt.
          </note>
          <note>
            Enligt vad jag har inhämtat från Försvarsmakten är dessa påstående
            inte korrekta. Försvarsmakten har försäkrat mig att inga inskränkningar
            i beredskapen har gjorts som följd av att räddningsklockan ännu
            inte levererats. Sveriges beredskap har enligt överbefälhavaren
            inte i något avseende påverkats av förseningarna med den nya räddningsklockan.
            Svenska ubåtar utnyttjas enligt normal rutin.
          </note>
          <note>
            Fru talman! Jag går nu över till att besvara Göthe
          </note>
          <note>
            Knutsons frågor. Försvarets materielverk är en av
          </note>
          <note>
            Sveriges största inköpare och omsätter över 15 miljarder kronor
            årligen. Detta utgör en betydande del av försvarsbudgeten. Vårt
            försvar kräver en effektiv och säker materielförsörjning i krig
            och fred. När försvarsanslaget minskar blir Försvarsmakten ännu
            mer beroende av att Materielverkets upphandlingar sker på det
            mest kostnadseffektiva sättet. Materielverkets verksamhet måste
            därför bedrivas på ett korrekt och affärsmässigt sätt för att
            Försvarsmakten skall klara de krav som ställs.
          </note>
          <note>
            Trovärdigheten för hela den offentliga sektorn bygger på att
            allmänheten har förtroende för hur myndigheterna handskas med
            sina resurser. Låt mig vara helt tydlig på denna punkt. Jag kommer
            aldrig att tolerera slöseri, misshushållning och oegentligheter
            när det gäller användningen av allmänna medel. Det är inte bara
            Försvarets materielverk och Försvarsmakten som drabbas när offentliga
            upphandlingar inte sker på ett korrekt sätt, utan det är också
            alla skattebetalare. Allmänhetens tilltro till den offentliga
            verksamheten skadas också. Jag ser därför mycket allvarligt på
            de anklagelser om jäv och andra oegentligheter i Materielverkets
            upphandlingsverksamhet. Jag vill, fru talman, uttrycka min tillfredsställelse
            över att misstankarna om missförhållanden inom Försvarets materielverk
            har uppmärksammats, så att de kan utredas.
          </note>
          <note>
            Upphandlingen av räddningsklockan är nu under polisutredning.
            Utöver polisanmälan har Försvarets materielverk föranstaltat om
            två olika utredningar.
          </note>
          <note>
            Den ena gäller handläggningen av upphandlingsärenden på det aktuella
            marinmaterielområdet. Denna utredning kan också komma att omfatta
            andra områden. Den andra utredningen tar sikte på hur man inom
          </note>
          <note>
            Materielverket har handlagt jävsfrågorna. I båda fallen ämnar
            Materielverket anlita utomstående och oberoende expertis, vilket
            är mycket viktigt.
          </note>
          <note>
            Jag vill gärna säga att jag är tillfredsställd med det sätt som
            ledningen för Försvarets materielverk nu har agerat på.
          </note>
          <note>
            Regeringen kommer att med största noggrannhet och intresse att
            hålla sig informerad om saken. Regeringen har därför i dag på
            regeringssammanträdet givit Materielverket i uppdrag att senast
            den 15 maj
          </note>
          <note>
            1996 närmare redovisa uppläggningen av utredningsarbetet och
            vilka åtgärder som vidtagits för att motverka missförhållanden
            i handläggningen av upphandlingsärenden. I uppdraget från regeringen
            ingår också att till regeringen redovisa resultatet av utredningarna
            och de slutsatser som Materielverket drar av dem.
          </note>
          <note>
            Denna senare redovisning skall ske senast den 1
          </note>
          <note>
            oktober 1996. När regeringen har tagit del av den redovisningen
            kommer regeringen att ta ställning till om den skall vidta ytterligare
            åtgärder.
          </note>
          <note type="speaker">
            Anf. 2 GÖTHE KNUTSON (m)
          </note>
          <note>
            Fru talman! Tack, försvarsministern, för ett utförligt och bra
            svar på min interpellation. Vi kan alla konstatera att försvarsministern
            ser allvarligt på det som avslöjats i det relaterade FMV-ärende
            som jag tagit upp i interpellationen. Det är utomordentligt bra
            att statsrådet är så tydlig och begär snabba reaktioner från FMV-ledningens
            sida.
          </note>
          <note>
            Själv vill jag deklarera att jag inte är ute efter Försvarets
            materielverk som helhet ej heller dess personal i stort. Det finns
            så väldigt många duktiga medarbetare i detta stora, kanske alltför
            stora, ämbetsverk inom Försvarsmakten. Det är uteslutande av omtanke
            om Försvarsmaktens och FMV:s goda namn och angelägna uppgifter
            som jag gjort detta till en riksdagsfråga. Det gäller naturligtvis
            också omsorgen om skattemedel, som försvarsministern nu uttryckte
            det i sitt interpellationssvar.
          </note>
          <note>
            Jag har mycket riktigt tagit fasta på tidningen Expressens uppgifter.
            Det skall också nämnas att TV 4 i sin avdelning Nyheterna har
            försökt att göra en, som jag uppfattar det, ordentlig genomlysning
            av upphandlingsaffären eller upphandlingsaffärerna. Självfallet
            innebär min interpellation också en reaktion mot eventuella oegentligheter.
            Det är naturligtvis mycket bra att verksledningen i FMV nu har
            gjort en polisanmälan.
          </note>
          <note>
            En annan kritisk reaktion från min sida riktar sig mot bristen
            på handlingskraft inom FMV:s ledning i ett tidigare skede. Jag
            utgår här från de påståenden, referat och även svar som har givits
            i Expressenartiklar. De var ju flera i detta ärende. Det är uppenbart
            att somliga har lagt locket på, som det brukar heta. Det är nu
            mycket bra att försvarsministern bl.a. uttrycker att han ser mycket
            allvarligt på de anklagelser som har framförts om jäv och andra
            oegentligheter i Materielverkets upphandlingsverksamhet.
          </note>
          <note>
            Fru talman! Det finns anledning att uttrycka förvåning över att
            det kan bli så som det har avslöjats.
          </note>
          <note>
            Jag skulle vilja fråga försvarsministern om hans svar innebär
            att det blir ett uppdrag om total genomlysning, gärna några år
            tillbaka, i FMV, alltså inte bara i dessa delar.
          </note>
          <note>
            Anf. 3 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Försvarets materielverk har nu föranstaltat om två
            utredningar. Jag utgår ifrån att även andra upphandlingar än minröjningsupphandlingen
            kommer att granskas. Om undersökningarna brister i detta avseende
            kommer regeringen att rätta till bristerna. Det ligger i mitt
            svar till Göthe Knutson.
          </note>
          <note>
            Att förhindra oegentligheter och misshushållning med allmänna
            medel vid statens myndigheter är ett mycket viktigt arbete. Det
            måste bedrivas mycket hårdhänt, konsekvent och långsiktigt. Självfallet
            är det mycket viktigt att all upphandling vid Försvarets materielverk
            sker på ett korrekt sätt. Något annat får vi inte tolerera.
          </note>
          <note>
            Ett grundläggande krav är att upphandlingar i princip skall ske
            i konkurrens. Därigenom försvåras möjligheterna till oegentligheter.
            Redan i höstas gav regeringen därför, i samband med planeringsanvisningarna,
            Försvarets materielverk i uppdrag att redovisa vilka åtgärder
            materielverket tänker vidta för att öka andelen upphandlingar
            i konkurrens. Försvarsdepartementet granskar just nu detta material
            för att se om det är tillräckligt.
          </note>
          <note>
            Fru talman! Jag vill ännu en gång göra följande helt klart. Om
            regeringen inte anser att de åtgärder som Försvarets materielverk
            har vidtagit är tillräckliga, och om man enligt regeringens uppfattning
            inte har dragit de rätta slutsatserna av utredningarna och av
            polisutredningen, kommer inte regeringen att dra sig för att vidta
            ytterligare åtgärder. Upphandlingen är under polisutredning. Den
            som har något att meddela i den frågan bör göra det till Polisen.
          </note>
          <note>
            Fru talman! Avslutningsvis vill jag säga att jag inte utesluter
            att en genomgripande genomlysning av hela FMV:s verksamhet kan
            bli aktuell. Men ett sådant ställningstagande vill jag inte göra
            förrän till hösten, när jag har tagit del av de båda utredningarna
            och när jag sett resultatet av polisutredningen.
          </note>
          <note type="speaker">
            Anf. 4 GÖTHE KNUTSON (m)
          </note>
          <note>
            Fru talman! Jag tackar försvarsministern för detta inlägg med
            den kompletterande redovisningen, och den positiva inställningen
            till det som nu kallas en total genomlysning.
          </note>
          <note>
            Jag har väckt interpellationen mot bakgrund av vad som har framkommit
            genom medierna. Om inte
          </note>
          <note>
            Expressen - någon gång skall väl även denna tidning få beröm
            - varit så utomordentligt genomlysande i ärendet hade det förmodligen
            legat kvar som något otäckt. Jag vill inte ta till överord - men
            det är litet otäckt när ryktet går inom en stor verksamhet om
            att den inte fungerar riktigt bra.
          </note>
          <note>
            Interpellationen ställs också mot bakgrund av ett mindre avslöjande
            som gjordes i den andra kvällstidningen i Stockholm, nämligen
            Aftonbladet, för ungefär halvannat år sedan. Det gällde patentansökan
            beträffande minröjningsaggregat på Stridsvagn S. Jag skall inte
            nämna mer om det avslöjandet i detta sammanhang än att det inte
            blev föremål för någon genomlysning vid det tillfället.
          </note>
          <note>
            Det finns många som kommer med goda råd när man väcker en interpellation
            som handlar om någonting som upprör många. Jag har bl. a. fått
            rådet att fråga försvarsministern om systemsäkerhetsregelverket
            och om den produktansvarighetslagstiftning som
          </note>
          <note>
            EU delger oss. FMV bör redovisa om man följer EU-
          </note>
          <note>
            regelverket när det gäller dels produktsansvarslagstiftningen,
            dels på det, såvitt jag förstår, uteslutande militära systemsäkerhetsområdet.
            Detta innebär att man skulle slippa de problem som nu har uppstått.
          </note>
          <note>
            Fartyget Belos, som skall ge sig ut på Atlanten, har fått problem.
            Enligt TV 4 kommer dels den s.k. URF, dvs. ubåten i miniatyrformat,
            inte att fungera riktigt, dels är en dykarklocka ännu inte är
            levererad.
          </note>
          <note>
            Anf. 5 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Jag får i likhet med Göthe Knutson en hel del påpekanden
            om saker och ting. Genom att regeringen vid dagens sammanträde
            har valt vägen att vilja se Materielverkets uppläggning av de
            båda utredningarna, har vi på Försvarsdepartementet alla möjligheter
            att peka på de frågor som vi vill ha genomlysta och utredda.
          </note>
          <note>
            Där finns redan en fråga som Göthe Knutson har nämnt, nämligen
            minröjningsutrustningen. Det finns säkerligen också andra frågor
            som vi under våra underhandskontakter med materielverket kommer
            att begära att få granskade.
          </note>
          <note>
            Avslutningsvis vill jag gärna hålla med Göthe
          </note>
          <note>
            Knutson när han instämde i mitt, kanske något ovanliga, tack
            i ett interpellationssvar. Jag uttryckte där min tillfredsställelse
            med att misstankarna och missförhållandena inom Försvarets materielverk
            har uppmärksammats så att de nu kan utredas.
          </note>
          <note>
            Jag har ofta lovprisat massmediernas demokratiska värde och deras
            insatser för att hålla en demokrati såväl levande som frisk. Medierna
            är våra främsta bärare av de rena, demokratiska principerna, och
            därför valde jag att uttala detta tack till medierna för deras
            insatser.
          </note>
          <note type="speaker">
            Anf. 6 GÖTHE KNUTSON (m)
          </note>
          <note>
            Fru talman! Jag ber att få säga tack till försvarsministern.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1995/96:170 om rapport inför folkomröstningen
            om EU
          </note>
          <note>
            Anf. 7 Statsrådet BJÖRN VON
          </note>
          <note>
            SYDOW (s)
          </note>
          <note>
            Fru talman! Birger Schlaug har ställt vissa frågor till utrikesministern
            rörande en GATT-rapport om svensk handelspolitik och omständigheterna
            kring publiceringen av denna. Arbetet inom regeringen är så fördelat
            att det är jag som skall svara på interpellationen. Jag skall
            besvara frågorna i tur och ordning, men jag vill inledningsvis
            göra några kommentarer när det gäller bakgrunden till frågorna.
          </note>
          <note>
            Den rapport Birger Schlaug avser hänför sig till den granskning
            av Sveriges handelspolitik som genomfördes i GATT i december år
            1994. Det rör sig alltså om en rapport som varit offentlig i närmare
            ett och ett halvt år. Granskningen av den svenska handelspolitiken
            det året var ett led i det regelbundna granskningsförfarande som
            påbörjades i GATT år
          </note>
          <note>
            1989. Dessa handelspolitiska ländergranskningar, som nu permanentats
            i den nya världshandelsorganisationen, har till syfte att genom
            insyn i och kunskap om medlemmarnas handelspolitik medverka till
            en bättre efterlevnad av regler och åtaganden inom Världshandelsorganisationen.
            Därmed bidrar man också till ett bättre fungerande multilateralt
            handelssystem.
          </note>
          <note>
            De handelspolitiska granskningarna sker med viss periodicitet
            som är avhängig av det berörda landets andel av världshandeln.
            Sverige tillhör den kategori länder som skall granskas vart fjärde
            år. Den första granskningen av Sveriges handelspolitik ägde rum
            år
          </note>
          <note>
            1990, varför nästa granskningstillfälle infann sig år
          </note>
          <note>
            1994 enligt GATT:s procedurer. Arbetet med att ta fram de rapporter
            som skall ligga till grund för granskningen inleddes av GATT-sekretariatet
            i slutet av år 1993 och kulminerade med själva granskningen i
            GATT den 15-16 december året därpå. Det rör sig alltså om en tidsperiod
            under vilket två tidigare statsråd ansvarade för utrikeshandelsfrågorna.
          </note>
          <note>
            Jag övergår nu till Birger Schlaugs konkreta frågor. Den första
            frågan avser påstådd mörkläggning av
          </note>
          <note>
            GATT-rapporten till efter folkomröstningen om inträde i den europeiska
            unionen. Birger Schlaug hänvisar härvid till ett telefax från
            Utrikesdepartementet daterat den 24 mars 1994 som stöd för sitt
            påstående.
          </note>
          <note>
            Sakförhållandet var följande, enligt vad jag har inhämtat från
            Utrikesdepartementets handelsavdelning.
          </note>
          <note>
            Det rådde aldrig någon oenighet mellan den dåvarande regeringen
            och GATT-sekretariatet om tidpunkten för granskningen. Redan i
            mars 1994 föreslog
          </note>
          <note>
            GATT-sekretariatet att granskningen skulle äga rum den 14-15
            december. Tidpunkten ändrades sedan på förslag av GATT-sekretariatet
            till den 15-16 december. Det UD-meddelande Birger Schlaug hänvisar
            till bekräftar detta. Det bekräftar också samtycke till sekretariatets
            förslag att rapporten skulle delges övriga GATT-länders regeringar
            fyra veckor dessförinnan, vilket är normal praxis i GATT.
          </note>
          <note>
            Härmed har jag också besvarat Birger Schlaugs andra fråga, dvs.
            varför åtgärder ej vidtogs av den dåvarande regeringen för att
            publicera rapporten före folkomröstningen om medlemskap i EU.
            Svaret är att rapporten, av skäl som jag tidigare redovisat, inte
            spreds till VHO:s medlemsstater förrän fyra veckor före granskningen
            och att den i enlighet med gällande
          </note>
          <note>
            GATT-praxis blev offentlig först sedan granskningen genomförts.
            En avgörande bakgrund är vidare att utförlig information om de
            handelspolitiska konsekvenserna av ett svenskt medlemskap i EU
            offentliggjorts inom Sverige i god tid före folkomröstningen.
            I
          </note>
          <note>
            konsekvensutredningarna från 1991 och 1994, och jag hänvisar
            där till kap. 10.6, i UD:s grönbok från hösten
          </note>
          <note>
            1993, i kap. 23 i EU-propositionen från augusti 1994
          </note>
          <note>
            m.m. förelåg analyser av de förändringar i handelspolitiskt avseende
            som skulle inträda i och med ett svenskt medlemskap.
          </note>
          <note>
            Med detta menar jag att jag har lämnat ett svar på
          </note>
          <note>
            Birger Schlaugs interpellation.
          </note>
          <note>
            Då Birger Schlaug, som framställt interpellationen, meddelat
            att han var förhindrad att närvara vid sammanträdet, medgav talmannen
            att Peter Eriksson i stället fick delta i överläggningen.
          </note>
          <note type="speaker">
            Anf. 8 PETER ERIKSSON (mp)
          </note>
          <note>
            Fru talman! Bakgrunden till den här interpellationen är naturligtvis
            Dagens Nyheters uppgifter från framför allt den 7 april. Där sägs
            att en kritisk granskning av svensk handelspolitik hemlighölls
            av svenska myndigheter till dagen efter den svenska folkomröstningen
            om EU trots att den var klar långt tidigare.
          </note>
          <note>
            Vidare säger man att en hög tjänsteman i GATT
          </note>
          <note>
            har sagt följande: De svenska myndigheterna uppmanade oss att
            vänta med publiceringen trots att rapporten i stort sett var klar
            redan under våren 1994. De var rädda att den skulle påverka resultatet
            av folkomröstningen.
          </note>
          <note>
            I Dagens Nyheter tas detta upp som ett citat från en hög tjänsteman
            i Genève.
          </note>
          <note>
            Fru talman! Det svar jag får från Björn von Sydow i dag tar jag
            som ett erkännande av att uppgifterna i
          </note>
          <note>
            Dagens Nyheter är riktiga i sig. Men jag skulle ändå vilja ha
            ett klart besked från Björn von Sydow kring detta. Är de uppgifter
            som Dagens Nyheter publicerade den 7 april i den här frågan och
            det telefax som man redovisar riktiga?
          </note>
          <note>
            Jag kan ha en viss förståelse för att Björn von Sydow inte vill
            gå in på alla detaljer i detta. Han var ju själv inte minister
            under den aktuella perioden, och det var ju inte heller en socialdemokratisk
            regering som vidtog den här åtgärden från början. Jag är ändå
            litet förvånad över att Björn von Sydow tycks vilja stödja åtgärden
            i sig. Jag tror att det i stället skulle kunna vara en fördel
            om Björn von Sydow intog en annan hållning. Han borde i stället
            försöka distansera sig från de allra grövsta övergreppen som ja-sidan
            gjorde inför folkomröstningen om EU. Jag menar att detta är ett
            exempel i en ganska lång rad av övergrepp där regeringsmakten
            utnyttjades på ett dåligt sätt. Jag tror att en sådan hållning
            kanske skulle gynna samhällsklimatet i Sverige och läka några
            av de sår som finns kvar efter folkomröstningen om EU.
          </note>
          <note>
            Det är två frågor som Birger Schlaug ställer i interpellationen.
            Den som närmast berör den socialdemokratiska regeringen är naturligtvis
            den sista om varför regeringen inte vidtog några åtgärder för
            att se till att rapporten publicerades före folkomröstningen om
            medlemskap i EU.
          </note>
          <note>
            Jag vill ställa ytterligare några frågor som kanske är övergripande
            här. Vilken hållning anser Björn von
          </note>
          <note>
            Sydow, både som minister i dagens regering och som statsvetare,
            att regeringsmakten bör inta i en folkomröstning? Är det rimligt
            att kräva att regeringen inte skall undanhålla viktig information
            från allmänheten och befolkningen inför en folkomröstning?
          </note>
          <note>
            Anf. 9 Statsrådet BJÖRN VON
          </note>
          <note>
            SYDOW (s)
          </note>
          <note>
            Fru talman! Det kom fram två frågeställningar från
          </note>
          <note>
            Peter Eriksson. Det är naturligtvis inte möjligt för mig att
            göra en kommentar kring uppgifter i artikeln i
          </note>
          <note>
            Dagens Nyheter som är hämtade från källor som jag inte har haft
            möjlighet att sätta mig in i.
          </note>
          <note>
            Jag menar att det framgår av det svar som är formulerat att det
            aldrig rådde någon oenighet mellan den dåvarande regeringen och
            GATT-sekretariatet om tidpunkten för granskningen. Den uppgiften
            är baserad på vad jag har kunnat få reda på från Handelsdepartementet
            inom Utrikesdepartementet.
          </note>
          <note>
            Den andra punkten som Peter Eriksson tar upp reser den principiella
            frågan om informationsmöjligheterna och skyldigheten för både
            regering och andra aktörer inför en folkomröstning. Där har vi
            självfallet inga principiellt delade meningar. Jag avslutade mitt
            svar med att fästa uppmärksamheten vid vilka informationer som
            förelåg inför folkomröstningen om
          </note>
          <note>
            EU:s handelspolitik.
          </note>
          <note>
            Om man läser konsekvensutredningen och den dåvarande regeringens
            proposition till riksdagen som lades fram sommaren 1994 finner
            man utförliga analyser och ställningstaganden till vad skiftet
            mellan den dittillsvarande handelspolitiken och den handelspolitik
            som Sverige skulle komma att gå in i och med medlemskapet innebar.
            Det går att peka på förändringar som går i riktning mot förhöjt
            tullskydd och vissa restriktioner, men även på åtgärder i den
            andra riktningen. Det finns kalkyler i en av konsekvensutredningarna.
            Jag kan inte gå i god för dem så här i efterhand. Men det presenterades
            i alla fall ett fullständigt underlag.
          </note>
          <note>
            Det intressanta är att om man läser den texten och jämför den
            med vad som sedan stod i GATT-
          </note>
          <note>
            rapporten - såvitt jag förstår lades detta in i den i och med
            att det stod klart för GATT-granskarna att Sverige skulle bli
            medlem - är det en i allt sammanfallande analys av vad det handelspolitiska
            systemskiftet innebar. Informationen fanns tillgänglig på svenska
            i den dåvarande regeringens material och även i det material som
            sedan tillfördes av GATT-sekretariatet.
          </note>
          <note>
            Svaret på principfrågan är att det inför en folkomröstning bör
            ges en så absolut öppen information som möjligt för att medborgarna
            skall kunna träda i riksdagens ställe, vilket ju faktiskt är innebörden
            av en folkomröstning.
          </note>
          <note>
            På frågan om det var känt i Sverige vad den handelspolitiska
            omläggningen skulle innebära, vill jag mena att det förhållandet
            förelåg.
          </note>
          <note type="speaker">
            Anf. 10 PETER ERIKSSON (mp)
          </note>
          <note>
            Fru talman! Det förvånar mig litet grand att Björn von Sydow
            så kraftigt försöker skruva ned betydelsen av att den här rapporten
            kommer fram. Han menar att detta redan var kända fakta.
          </note>
          <note>
            Under kampanjen inför folkomröstningen om EU
          </note>
          <note>
            var detta information som nej-sidan försökte föra fram på många
            sätt. Det tal som pågick från ja-sidan och regeringen bl.a. om
            att ett medlemskap i EU enbart skulle vara till fördel för svensk
            utrikeshandel och för svenska konsumenter var i viktiga stycken
            falskt.
          </note>
          <note>
            Medlemskapet i EU är inte den rätta vägen om man vill uppnå både
            frihandel och internationell solidaritet. Den argumentationen
            fördes från nej-sidan. Deras hållning misskrediterades i stor
            utsträckning från jasidan, regeringsföreträdare och även från
            socialdemokratiska företrädare.
          </note>
          <note>
            Man försökte få nejsidans företrädare att framstå som inskränkta
            nationalister, utan någon form av omvärldsperspektiv. När det
            då kommer fram en stor rapport, gjord av ett internationellt organ
            som GATT, vilken i stor utsträckning styrker nejsidans påståenden
            i den här debatten, har det naturligtvis en väsentlig betydelse
            i den pågående debatten.
          </note>
          <note>
            Jag tycker att det är märkligt att man försöker få det hela att
            framstå som oväsentligt och som om det gällde redan kända fakta.
            Det är inte riktigt det som det handlar om utan om att företrädarna
            för nejsidan är i underläge i debatten, eftersom de inte har samma
            maktställning som man har på jasidan. Att deras påståenden blir
            styrkta av internationella organ har väsentlig betydelse i debatten,
            och det kan tänkas ha haft betydelse för utgången av folkomröstningen.
          </note>
          <note>
            Det här är tyvärr bara ett exempel av många på att regeringen
            genomförde ganska grova övergrepp. Den information som utgick
            direkt från regeringen och via bl.a. Riksrevisionsverket och UD
            har av många beskyllts för att ha varit väldigt enkelspårig och
            på många sätt vilseledande. Detta har också varit uppe i konstitutionsutskottet.
          </note>
          <note>
            Jag skall inte anklaga Björn von Sydow för att ha stått för de
            här, som jag tycker, ganska dåliga exemplen på svensk demokrati,
            men jag skulle gärna vilja se att Björn von Sydow ändå tog avstånd
            från denna typ av agerande som den borgerliga regeringen gjorde
            sig skyldig till inför folkomröstningen. Man bad på ett uppenbart
            sätt GATT att vänta med publicering.
          </note>
          <note>
            Jag tycker att Björn von Sydow inte riktigt tydligt redovisar
            det här. Han säger att det inte rådde någon oenighet. Men uppenbarligen
            var GATT:s avsikt att publicera rapporten före folkomröstningen
            om EU-
          </note>
          <note>
            medlemskap, och den svenska regeringen bad GATT
          </note>
          <note>
            att vänta med detta till efter folkomröstningen. Är det inte
            riktigt?
          </note>
          <note>
            Anf. 11 Statsrådet BJÖRN VON
          </note>
          <note>
            SYDOW (s)
          </note>
          <note>
            Fru talman! Låt oss grunna ett tag över GATT, numera Världshandelsorganisationen,
            som inte alla världens stater är med i men som ändå har en mycket
            bred anslutning av stater. Man har i GATT sammansatt en kommitté
            som skall genomföra granskningsarbetet. Jag har inför den här
            interpellationsdebatten tagit del av resultatet av denna granskning.
            Man kan där läsa hur de utsedda granskarna resonerar.
          </note>
          <note>
            Den bild som då framträder är inte den som Peter
          </note>
          <note>
            Eriksson här i sin replik ger, att GATT är skeptiskt till det
            svenska medlemskapet. Det som i stället framträder är att man
            i synnerlig grad välkomnar Sveriges medlemskap i EU. Man pekar
            på precis de saker som kom att publiceras genom GATT:s tjänstemannarapport
            och det som fanns med i det svenska offentliga materialet, nämligen
            att EU:s handelspolitiska regim innehåller vissa mer protektioniska
            inslag än den dåvarande svenska handelspolitiken. Man menar dock
            att det är betydelsefullt att Sverige nu kommer in i
          </note>
          <note>
            EU, och man önskar att Sverige skall fortsätta att inom EU verka
            för den handelspolitik som kännetecknat Sveriges handlande under
            lång tid dessförinnan.
          </note>
          <note>
            I verkligheten kan man alltså konstatera att när
          </note>
          <note>
            GATT:s granskare är på plan och studerar förhållandena när Sveriges
            beslut var klart är de positiva till att
          </note>
          <note>
            Sverige träder in i EU och verkar från den positionen för en
            handelspolitisk regim i världen med de kännetecken som svensk
            handelspolitik sedan länge haft.
          </note>
          <note type="speaker">
            Anf. 12 PETER ERIKSSON (mp)
          </note>
          <note>
            Fru talman! GATT är ju som organisation också relativt starkt
            politiskt styrd. Det som jag menar är det intressanta här och
            som den svenska regeringen försökte undanhålla är en rapport inför
            granskningen.
          </note>
          <note>
            Själva granskningen är en sak, och rapporten är en annan sak.
            Hade den rapport som vi talar om kommit till offentligheten före
            folkomröstningen, hade det sannolikt medfört en förstärkning för
            nejsidan, eftersom rapporten talar om att den svenska frihandeln
            skadas eller att svensk utrikeshandel blir mer protektionistisk,
            framför allt gentemot tredje världen och
          </note>
          <note>
            Asien än vad som är fallet i dag. Svenska konsumenter kommer
            att förlora på detta.
          </note>
          <note>
            Vi kommer dock nu in på en debatt i frågan om vi skall vara med
            i EU eller inte och fördelar och nackdelar med det, och det var
            inte riktigt avsikten med interpellationen. Den gällde mera det
            faktum att den borgerliga regeringen försökte undanhålla viktig
            information inför folkomröstningen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1995/96:131 om datalagen och den personliga
            integriteten
          </note>
          <note>
            Anf. 13 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Rigmor Ahlstedt har frågat vilka åtgärder jag avser
            att vidta för att tillvarata skyddet av den personliga integriteten
            enligt datalagen när ändringar nu övervägs i bidragssystemens
            konstruktion och administration i syfte att effektivisera dessa.
          </note>
          <note>
            Rigmor Ahlstedt hänvisar till undersökningar som
          </note>
          <note>
            Riksrevisionsverket gjort. Jag har uppfattat att Rigmor Ahlstedts
            fråga närmast är föranledd av RRV:s arbete med att kartlägga fusk
            med förmåner och bidrag av social karaktär samt ersättningar vid
            arbetslöshet. Resultatet har RRV presenterat i sin rapport
          </note>
          <note>
            (RRV 1995:32) FUSK - systembrister och fusk i välfärdssystemen.
            I rapporten redovisas en kartläggning av omfattningen av fusk,
            överutnyttjande och systembrister i socialförsäkringssystemen
            och vilka kostnader detta för med sig.
          </note>
          <note>
            Såväl fusk som felutnyttjande av bidrag måste motverkas. Att
            regeringen ser allvarligt på bidragsfusk framgår både av regeringsförklaringen
            och av tidigare interpellationssvar här i riksdagen. I februari
            i år angav dåvarande statsrådet Anna Hedborg i ett svar på en
            interpellation att hon hade för avsikt att med utgångspunkt i
            RRV:s förslag, remissynpunkterna och annat pågående arbete föreslå
            regeringen åtgärder för att komma till rätta med de oegentligheter
            som kunnat konstateras.
          </note>
          <note>
            RRV har i sin rapport inte gjort något försök till slutlig avvägning
            av hur intresset av att motverka fusk och intresset av att skydda
            integriteten hos enskilda skall utformas.
          </note>
          <note>
            I den beredning som kommer att ske med anledning av rapporten
            kommer jag självfallet att bevaka frågor som rör den personliga
            integriteten. Jag vill i detta sammanhang framhålla att jag delar
            den uppfattning som Anna Hedborg gav uttryck för i februari, nämligen
            att det är viktigt att behovet av förbättrad kontroll beaktas,
            samtidigt som respekten för den personliga integriteten upprätthålls.
          </note>
          <note>
            Det är riktigt, som Rigmor Ahlstedt framhåller, att samkörningar
            av personregister generellt kan medföra risker för otillbörligt
            intrång i enskildas personliga integritet. Just därför omgärdas
            samkörningsfrågor av ett särskilt skydd i datalagen. Bestämmelserna
            innebär som huvudregel att samkörningar av olika register kräver
            Datainspektionens illstånd eller en författningsreglering. Allmänt
            kan sägas att både regeringen och riksdagen vid flera tillfällen
            framhållit vikten av att myndighetsregister med känsliga uppgifter
            författningsregleras i syfte att stärka skyddet för den registrerades
            integritet.
          </note>
          <note>
            Närmare ställningstagande till hur integritetsskyddet bör utformas
            med anledning av det arbete som bedrivs i den här frågan får emellertid
            anstå till dess att beredningsarbetet inom regeringskansliet kommit
            längre.
          </note>
          <note type="speaker">
            Anf. 14 RIGMOR AHLSTEDT (c)
          </note>
          <note>
            Fru talman! Tack för svaret på min interpellation, justitieministern,
            och särskilt tack för att jag fick det i förväg. Egentligen borde
            jag kanske vara nöjd med svaret, eftersom justitieministern faktiskt
            helt rätt har uppfattat min fråga, nämligen hur man skall komma
            till rätta med bidragsfusket och samtidigt värna integriteten
            för den enskilda människan. Det handlar alltså om samband mellan
            samkörning av register och integritetsskyddet.
          </note>
          <note>
            Jag saknar dock kommentarer till hur arbetet med den nya datalagen
            fortskrider och när den kommer att vara klar.
          </note>
          <note>
            Justitieministern talade i sitt svar om ett beredningsarbete,
            och jag antar att det är arbetet med den nya datalagen som avses.
            Har jag fattat det rätt?
          </note>
          <note>
            Som ledamot i Datainspektionen har man att följa den uråldriga
            datalagen. Det uppstår onekligen konflikter mellan begäran om
            samkörning av register och kravet på bibehållen integritet. Det
            hastar med att få fram en ny datalag. Den bör vara så generell
            som möjligt, eftersom det händer så mycket på dataområdet och
            det går så otroligt snabbt.
          </note>
          <note>
            Om det nu är nödvändigt med samkörning av register, måste det
            förknippas med mycket stränga villkor för dem som skall arbeta
            med det instrumentet.
          </note>
          <note>
            Detta påtalade också justitieministern i sitt svar, och det är
            jag glad för.
          </note>
          <note>
            Helst borde man finna andra kontrollfunktioner för att stävja
            bidragsfusket. Bidragsfusket måste naturligtvis stävjas. Det är
            inte konstigt att statens finanser ser ut som de gör; man kan
            ju läsa i rapporter om hur utbrett fusket är. Då blir man faktiskt
            orolig.
          </note>
          <note>
            Men samtidigt är integriteten i Sverige något fint, som vi måste
            bevara och som människor skall kunna känna tilltro till. Respekten
            för den enskilda människan är så viktig i Sverige att den också
            är inskriven i grundlagen.
          </note>
          <note>
            Jag måste ändå fråga: När kommer den nya datalagen?
          </note>
          <note type="speaker">
            Anf. 15 CHRISTEL ANDERBERG (m)
          </note>
          <note>
            Fru talman! Jag har tagit del av den här rapporten om fusket,
            och jag var med när företrädare för Riksrevisionsverket var här
            och presenterade den för tre av riksdagens utskott. Jag måste
            säga att det var chockerande uppgifter vi fick oss till livs.
          </note>
          <note>
            RRV uppskattar fuskets omfattning till någonstans mellan 5 och
            7 miljarder kronor per år, varav svartjobberi står för 1,5-3,3
            miljarder, bidrag till utflyttade invandrare 0, 5
          </note>
          <note>
            miljarder, bostadsbidrag 1,5 miljarder.
          </note>
          <note>
            RRV uppskattar att mellan 15 och 20 % av den totala kostnaden
            för bostadsbidrag består av ersättning till människor som lämnar
            felaktiga uppgifter om sina inkomster och om hushållens sammansättning.
          </note>
          <note>
            Ändå, säger man på RRV, är det kanske bara toppen på ett isberg
            som vi sett.
          </note>
          <note>
            Vi moderater ställer oss bakom Riksrevisionsverkets uppfattning
            att reglerna om sekretess mellan myndigheter måste ses över. Alla
            myndigheter som delar ut bidrag borde ses som företrädare för
            en enda bidragsgivare, nämligen staten.
          </note>
          <note>
            När det gäller vårt förhållande till skattemyndigheterna existerar
            minsann ingen rätt till sekretess eller personlig integritet över
            huvud taget. Där är det raka rör. Varför denna obalans mellan
            skattemyndigheternas rätt till insyn i våra liv och bidragsgivarnas?
          </note>
          <note>
            RRV framhåller att de kontroller som görs är få, ineffektiva
            och otidsenliga. I andra jämförbara länder har man tagit tag i
            problemen med kraft. Där har det visat sig att lönsamheten i kontrollerna
            är 2-4 gånger insatta pengar. Enligt RRV borde därför 1 % av förvaltningsanslaget
            för Riksförsäkringsverkets område avsättas för åtgärder mot fusk.
          </note>
          <note>
            Är justitieministern beredd att se över datalagen, så att sådana
            åtgärder blir möjliga och effektiva?
          </note>
          <note>
            Det rimliga är att bidrag villkoras, så att den som söker bidrag
            måste lämna sitt medgivande till att kontroller sker. Lämnade
            uppgifter om ekonomi och hushållets sammansättning bör också skrivas
            under på heder och samvete. Man måste också, som RRV förespråkar,
            i större utsträckning lägga över bevisbördan för att rätt bidrag
            föreligger på den enskilde.
          </note>
          <note>
            Enligt RRV är myndigheternas attityder för närvarande avvaktande,
            och man tror att utan tydliga politiska signaler kommer förmodligen
            ingenting att hända.
          </note>
          <note>
            Min fråga till justitieministern är därför: Är hon beredd att
            se över denna fråga och skicka ut sådana politiska signaler som
            RRV efterlyser?
          </note>
          <note>
            Anf. 16 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Denna interpellation handlar om på vilket sätt jag
            som justitieminister skall tillvarata det intresse som finns för
            att skydda enskilda männniskors integritet. Det är frågeställningen
            som jag har tagit upp i mitt svar och som jag tänker inskränka
            diskussionen till.
          </note>
          <note>
            Den litet vidare frågan om på vilket sätt vi skall bekämpa fusket
            i bidragssystemen hanteras inte av mig i Justitiedepartementet
            och är heller inte föremål för diskussion i denna interpellation.
          </note>
          <note>
            Men eftersom ekonomisk brottslighet som begås i vårt land ligger
            inom mitt ansvarsområde, vill jag passa på att säga att bidragsfusk
            är en form av fusk som ju ibland dessutom är brottslig. Och kampen
            mot ekonomisk brottslighet av alla slag är högt prioriterad.
          </note>
          <note>
            Jag följer därför med intresse det beredningsarbete som sker
            i regeringskansliet för att komma åt den här typen av oacceptabelt
            beteende, både när det är brottsligt och när det inte är det.
          </note>
          <note>
            Jag återgår nu till sekretessfrågan. Det beredningsarbete som
            jag syftar på handlar inte om utredning av den nya datalagen.
            Den sker i en särskild form, i en utredning. Jag kan inte på rak
            arm säga när jag räknar med att vi har en ny datalag klar. Där
            återstår en hel del tid.
          </note>
          <note>
            I de åtgärder som kommer att föreslås för att komma åt bidragsfusket,
            måste vi utnyttja de möjligheter som datalagen ger, dels att ge
            godkännande för vissa typer av åtgärder när det gäller att använda
            dataregister med personuppgifter, dels att utfärda föreskrifter
            i samband med det.
          </note>
          <note>
            Hur man ser på samkörning av olika register har naturligtvis
            att göra med vilket syfte statsmakterna har med samkörningen.
          </note>
          <note>
            Om syftet är att komma åt vissa brister i bidragssystemets konstruktion
            för att kunna förbättra det i framtiden, är det inte fråga om
            någon kontrollverksamhet som riktar sig till enskilda bidragstagare.
            Men om samkörningen gäller att granska enskilda bidragstagare,
            är det viktigt att man noga överväger behovet av särskilda föreskrifter
            som t.ex. reglerar utlämnande av uppgifter, gallring av uppgifter
            och information till de registrerade.
          </note>
          <note>
            Men det återstår som sagt var en hel del beredningsarbete med
            den här problematiken. Därför är det svårt för mig att svara på
            frågan vilka konkreta åtgärder jag har anledning att vidta eller
            bevaka när det gäller de enskilda individernas integritet.
          </note>
          <note>
            Till Christel Anderberg vill jag slutligen säga att jag helt
            delar hennes uppfattning att det är en angelägen uppgift för staten
            att se till att vi kan komma åt bidragsfusket. Men jag anser också
            att det är en angelägen uppgift för staten att garantera enskilda
            människors integritet. Här måste ske en intresseavvägning.
          </note>
          <note type="speaker">
            Anf. 17 RIGMOR ALHSTEDT (c)
          </note>
          <note>
            Fru talman! Jag tackar justitieministern. Jag tackar också Christel
            Anderberg för att hon deltagit i den här debatten. Jag tror att
            det är nödvändigt att vi för debatten vidare. Det kommer vi nog
            också att göra, eftersom justitieministern nu svarade att en ny
            datalag inte syns vara alldeles vid handen färdig. Då är det väldigt
            jobbigt att följa den gamla datalagen och även bevaka det som
            har med människors integritet att göra.
          </note>
          <note>
            Jag tror att en sådan här debatt kan föra med sig att folk får
            signaler om att vi följer frågan väldigt noga. I vårt civiliserade
            land som står utanför krig o.d. har kanske frågan om integritet
            inte kommit så nära inpå. Men även i vårt land kan det komma att
            hända saker, och då är frågan om hur man samkör olika register
            och vad som registreras otroligt viktig för den enskilda människan.
            Jag är tacksam för att också justitieministern tycker det.
          </note>
          <note>
            Skall man tillåta samkörning, vilket man ju faktiskt gör i dag,
            måste det åtföljas av att den som t.ex.
          </note>
          <note>
            söker bidrag får en upplysning om att samkörningar kan komma
            att ske.
          </note>
          <note>
            Jag tycker att de reglerna måste omfatta alla och inte bara gälla
            slumpvis när man har kommit på något vid en retroaktiv stickprovskontroll.
            Jag antar att justitieministern håller med mig om det.
          </note>
          <note>
            Det är också oerhört viktigt att de register som finns hos myndigheter
            i dag bevaras väldigt noga och att det finns en dataansvarig person
            utsedd. Många surfar på nätet redan i dag. Det är många som har
            dator, och vi vet att datorer snart är var mans egendom. Vi vet
            också från olika sammanhang att det kommer begäran om att myndigheter
            skall in på Internet. Frågan är: Hur skall det kunna ske, om det
            också finns ett krav på att integriteten noga måste skyddas?
          </note>
          <note>
            Jag är tacksam för det svar jag har fått. Jag nöjer mig med det
            för dagen.
          </note>
          <note type="speaker">
            Anf. 18 CHRISTEL ANDERBERG (m)
          </note>
          <note>
            Fru talman! Även jag vill tacka justitieministern.
          </note>
          <note>
            För en gångs skull är vi ganska överens.
          </note>
          <note>
            Jag är väl medveten om att det är en mycket grannlaga uppgift
            att göra den här avvägningen. Om det är något parti som brukar
            värna den personliga integriteten så är det just Moderata samlingspartiet.
          </note>
          <note>
            Samtidigt kan man inte acceptera att det finns ett sådant här
            omfattande fusk. I ett läge då Sverige befinner sig i en ekonomisk
            kris och vi tvingas till en mängd smärtsamma nedskärningar måste
            vi konstatera att varje krona som orättmätigt betalas ut till
            någon som lämnar oriktiga uppgifter innebär att det blir en krona
            mindre till dem som har de största behoven.
          </note>
          <note>
            Efter att ha läst rapporten om fusk är jag tyvärr inte så säker
            på att det är som Rigmor Ahlstedt säger, att vi lever i ett civiliserat
            samhälle. Man får tvärtom intrycket av att det är ganska dåligt
            beställt med den allmänna samhällsmoralen.
          </note>
          <note>
            Visst är det så, justitieministern, att man kan se den här typen
            av fusk som en form av ekonomisk brottslighet. Vi är alla överens
            om att den skall bekämpas med kraft. Det framhöll ju också statsministern
            nyligen i sin regeringsförklaring.
          </note>
          <note>
            Rapporten från RRV lämnar faktiskt en lång rad förslag på konkreta
            åtgärder som vi kan vidta. Det brådskar. Många av de åtgärderna
            faller under justitieministerns ansvarsområde. Det har redan gått
            mer än ett halvår sedan rapporten presenterades, men det tycks
            inte ha hänt särskilt mycket.
          </note>
          <note>
            Om kostnaden för fusket uppgår till 7-10 miljarder om året har
            det redan runnit bort 4-5 miljarder, och under tiden har ingenting
            hänt.
          </note>
          <note>
            Därför vill jag vädja till justitieministern att sätta fart med
            de här frågorna.
          </note>
          <note>
            Anf. 19 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Innan Christel Anderberg påstår att det inte har
            hänt någonting kanske hon skall informera sig litet bättre om
            vad som pågår i regeringskansliet i den här frågan. Det går också
            bra att ställa en interpellation i riksdagen, så kan vi diskutera
            frågan, i varje fall i de delar som berör mig.
          </note>
          <note>
            Det gläder mig att vi åtminstone på något slags allmänt plan
            är överens om att man måste hitta metoder för att beivra fusk
            och oegentligheter i bidragssystemen, men att man samtidigt också
            måste värna om enskilda människors integritet.
          </note>
          <note>
            Vi får väl se, när de konkreta förslagen kommer, hur avvägningen
            sker hos olika representanter för olika partier. Vi har haft uppe
            andra frågor i riksdagen där det har handlat om en intresseavvägning.
            Det har t.ex. gällt effektiviteten i polisarbete eller i övervakning
            av banker och affärer, som skall vägas mot den integritetskränkning
            som en sådan ökad kontroll kan innebära. Då är vi inte alltid
            helt ense.
          </note>
          <note>
            Frågan är svår. Men det är bra att vi åtminstone har en gemensam
            utgångspunkt i att man måste hantera den svåra frågan och hitta
            avvägningarna. Det arbetet pågår i regeringskansliet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1995/96:134 om polisverksamheten
          </note>
          <note>
            Anf. 20 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Chatrine Pålsson har frågat mig vilka rapporter jag
            har fått om konsekvenserna av besparingar inom Polis- och tullverksamheterna,
            vilka åtgärder jag avser att vidta för att förhindra att allt
            fler polisstationer stängs nattetid och på vilket sätt jag avser
            att följa upp verksamhetsförändringarna vad avser kvalitet och
            medborgartrygghet.
          </note>
          <note>
            Låt mig börja med att konstatera att Tullens verksamhet ligger
            utanför mitt ansvarsområde. Den del av frågan som rör tullens
            verksamhet kommer jag därför inte att beröra i mitt svar.
          </note>
          <note>
            Polisen genomför ett omfattande förändringsarbete både när det
            gäller organisation och i fråga om arbetsmetoder. Många län har
            infört en polismyndighet för hela länet. Kriminalunderrättelseverksamheten
            har byggts ut och bedrivs av de nya länskriminalavdelningarna.
            Polisen har dessutom genomfört stora utbildningsinsatser för att
            klara de viktigaste delarna i förändringen av polisen, nämligen
            införandet av närpolisen som basen i polisens organisation och
            betoningen av att allt polisarbete skall vara problemorienterat.
          </note>
          <note>
            Ansvaret för att genomföra detta arbete ligger i hög grad på
            den regionala organisationen. Jag vet att man har nått olika långt
            med förändringsarbetet, och jag vet också att vägen till en ny
            struktur har varit både svår och genomgripande. Men jag är övertygad
            om att förändringen kommer att leda till ett bättre polisarbete,
            som på ett effektivare sätt kan bekämpa brottsligheten och öka
            människors trygghet.
          </note>
          <note>
            Eftersom ansvaret att genomföra förändringarna ligger hos länspolismästarna
            är det också de som skall bedöma och se till att verksamheten
            bedrivs på det för orten mest ändamålsenliga sättet. Det gäller
            bl.a.
          </note>
          <note>
            frågan om lokalisering och bemanning av polisstationer. Här har
            dessutom den moderna tekniken gjort det möjligt med större flexibilitet
            och utrymmet för olika lösningar har ökat.
          </note>
          <note>
            Det problemorienterade arbetssättet skall sätta sin prägel inte
            bara på de enskilda polismännens arbetsmetoder utan även på polismyndigheternas
            sätt att planera och bedriva verksamheten i stort och i smått.
          </note>
          <note>
            Som exempel vill jag nämna att det givetvis åligger polismyndigheterna
            att se till att det finns tillräckligt med polispersonal i tjänst
            vid de tider då risken för ordningsstörningar är som störst, exempelvis
            på fredags- och lördagskvällar.
          </note>
          <note>
            Detta kan på många håll ställa krav på ganska omfattande förändringar
            av polismännens arbetstider. Jag är förvissad om att det är en
            förändring som ger polisen bättre möjligheter att göra ett bra
            jobb.
          </note>
          <note>
            En annan lika viktig fråga är att polisen skall finnas på de
            platser där risken för brott är stor. Detta måste bedömas med
            utgångspunkt från vad som är mest ändamålsenligt för polisverksamheten
            på orten.
          </note>
          <note>
            Förändringsarbetet inom Polisen måste givetvis följas upp och
            utvärderas. Jag har på olika sätt försäkrat mig om att det också
            sker. Regeringen gav som exempel i januari i år Riksrevisionsverket
            ett särskilt uppdrag att göra en lägesbeskrivning avseende Polisen
            samt lämna en bedömning av effektiviteten i resursanvändningen
            och förslag till åtgärder för ett effektivare resursutnyttjande.
            Uppdraget skall slutredovisas den 1 november. Den 22 april lämnades
            en delrapport till regeringen.
          </note>
          <note>
            Rikspolisstyrelsen har också nyligen begärt in uppgifter från
            länen om ekonomi och verksamhetsutveckling. Dessa rapporter från
            länen inkom till Rikspolisstyrelsen i mitten av den här månaden,
            och jag väntar på att snarast få höra resultatet av de analyser
            som styrelsen gör.
          </note>
          <note>
            Till ledning för regeringens uppföljning lämnar
          </note>
          <note>
            Rikspolisstyrelsen varje halvår en rapport som redovisar hur
            rationaliseringsarbetet bedrivs. Rapporterna visar att rationaliseringsarbetet
            är både omfattande och mödosamt. De visar också att man runt om
            i landet hunnit olika långt.
          </note>
          <note>
            Dessutom förs givetvis en intensiv och fortlöpande dialog mellan
            departementet och Rikspolisstyrelsen.
          </note>
          <note>
            Förändringsarbete tar tid och kraft, och jag är medveten om att
            den fulla effekten av omläggningen av arbetsmetoder och organisation
            kommer att dröja.
          </note>
          <note>
            Men det är min utgångspunkt att förändringarna skall leda till
            en mer effektiv och flexibel polisorganisation.
          </note>
          <note type="speaker">
            Anf. 21 CHATRINE PÅLSSON (kds)
          </note>
          <note>
            Fru talman! Jag vill börja med att tacka justitieministern för
            den beskrivning som jag har fått med anledning av min interpellation.
            Jag ser det snarare som en beskrivning än som ett svar på mina
            frågor.
          </note>
          <note>
            Anledningen till min interpellation är faktiskt alla de människor
            som runt om i vårt land i dag känner en oerhörd oro för rättssituationen.
            Tyvärr kan vi här i kammaren konstatera att våldet, kriminaliteten
            och brottsligheten ökar. Det kan vi alla beklaga.
          </note>
          <note>
            Men när människor inte kan känna sig trygga på gator och torg,
            när man inte kan känna att man i full trygghet kan gå ute på gatan,
            då är det något fel.
          </note>
          <note>
            Samtidigt drar den nuvarande regeringen in mer och mer pengar.
            Och sedan avslutar justitieministern med att säga att hon hoppas
            på en bättre och effektivare organisation!
          </note>
          <note>
            Fru talman! Jag är naturligtvis medveten om att vi inom alla
            områden i en svår ekonomisk situation måste se till att effektiviteten
            blir så bra som möjligt.
          </note>
          <note>
            Men vi får aldrig blunda för effekten när man drar ned med stora
            summor pengar. Det är det som jag som politiker är ansvarig för
            att ta upp.
          </note>
          <note>
            Det låter så bra när man säger att vi är så duktiga på att spara
            och dra ner, men vad detta sedan får för effekt ute i verksamheten
            är det betydligt svårare att sätta sig in i.
          </note>
          <note>
            Jag vill ställa en följdfråga till justitieministern.
          </note>
          <note>
            Hur kan justitieministern vara med om att föreslå en ytterligare
            besparing när det gäller rättsväsendet på nästan 1 miljard kronor,
            vilket har föreslagits i vårpropositionen?
          </note>
          <note>
            Anledningen till att jag har tagit upp frågan om tullverksamheten
            är att den hör ihop med det övriga.
          </note>
          <note>
            Tidigare har bevakningsarbetet hört ihop, i varje fall enligt
            enskilda människors uppfattning. Det är klart att om denna fråga
            inte ligger hos justitieministern kan jag ju inte kräva något
            svar, men jag tycker att den borde tas med när man diskuterar
            rättsfrågor.
          </note>
          <note>
            Jag har i min interpellation nämnt Oskarshamn som ligger i det
            län som jag själv kommer ifrån. Oskarshamn har 19 000 invånare.
            Där finns stora industrier och kärnkraftverk. Oskarshamn är också
            en sommarstad. Nu tvingas man föreslå att polisstationen skall
            stängas nattetid. Det är ju inte så att det är en länspolismästare
            som lägger fram ett sådant förslag bara för att han tycker att
            det är roligt eller bra. Men han tvingas till det för att hålla
            sig inom budgeten. Då vill jag fråga justitieministern: Vad anser
            justitieministern när det läggs fram dåliga förslag som blir till
            förfång för invånarna och när det är bara ekonomiska skäl som
            ligger till grund för dessa förslag?
          </note>
          <note type="speaker">
            Anf. 22 ULLA LÖFGREN (m)
          </note>
          <note>
            Fru talman! Chatrine Pålsson har tagit upp en mycket viktig fråga,
            tycker jag. För någon månad sedan besökte jag Storuman i Västerbottens
            län. Storuman ingår i Södra Lapplands polismyndighet som omfattar
            Vilhelmina, Storuman och Sorsele kommuner. Det utgör en stor del
            av Sveriges yta.
          </note>
          <note>
            I Storumans polisdistrikt ingår Sorsele och Ammarnäs. Där fanns
            det på 70-talet 27 poliser. Nu finns det 18 polisiära årsarbetskrafter
            inom hela myndigheten. Tidigare aviserade besparingar kommer att
            leda till att det blir 12 poliser kvar i denna polismyndighet
            som omfattar en yta ungefär lika stor som Svealand.
          </note>
          <note>
            Under turistsäsongen är det 20 000-30 000 turister som vistas
            i området. Har man riktig otur kan hela budgeten för polismyndigheten
            slukas av ett fjällräddningstillbud.
          </note>
          <note>
            Avstånden är också väldigt långa. Man kan ju inte ha jourverksamhet
            i alla orter samtidigt där det finns polismyndigheter. Jourverksamheten
            är ambulerande och det är ingen inom denna myndigheten som tar
            emot telefonsamtal, utan det gör man i Lycksele eller
          </note>
          <note>
            Umeå. Men vill det sig riktigt illa kan man ha jour i
          </note>
          <note>
            Storuman under en helg och få en anmälan om t.ex.
          </note>
          <note>
            ett misshandelsfall i Ammarnäs. Då kan det ta två tre timmar
            att åka dit, och det kan hända mycket på dessa timmar. Och vad
            kan då inte hända i andra ändan av området, i Vilhelmina, dit
            det är 30 mil.
          </note>
          <note>
            Detta är väldigt otillfredsställande. Bovar kan sätta i system
            att begå brott t.ex. i Tärnaby för att avleda polisen medan någon
            kan begå ett väldigt grovt brott i Vilhelmina eller i Sorsele.
            Det kan inte få vara på det här viset. Jag undrar: Hur långt tänker
            regeringen låta det här gå innan man inser att det inte går att
            ta ifrån polisen hur mycket resurser som helst?
          </note>
          <note type="speaker">
            Anf. 23 MAUD EKENDAHL (m)
          </note>
          <note>
            Fru talman! Här har det i debatten både av Chatrine Pålsson och
            av Ulla Löfgren belysts hur polisverksamheten fungerar i verkligheten.
            De nedskärningar och nedrustningar som ni gör till den milda grad
            har inverkan på rättstryggheten. Det som Chatrine Pålsson tog
            upp, att människor är rädda för att vara ute på kvällarna och
            att de inte vågar gå på gator och torg, belyser ytterligare hur
            det står till med rättstryggheten.
          </note>
          <note>
            Då undrar man hur polisverksamheten skall kunna fungera när det
            hela tiden är fråga om personalnedskärningar. Jag tänker närmast
            på alla förtida pensionsuttag som gör att duktiga polisutredare
            som har fyllt 58 år inte skall få arbeta mera. Det här är inte
            bra för samhället över huvud taget. Bara under tre år kommer det
            att försvinna 800 personer som är kunniga. Då vet jag inte hur
            man skall kunna skapa kvalitet i den återstående polisverksamheten.
          </note>
          <note>
            Dessutom aviseras massuppsägningar i form av att
          </note>
          <note>
            1 600 administrativa anställda skall få sluta sina arbeten. Bara
            här i Stockholm rör det sig om 800 personer. Då kan man undra
            om det är meningen att polisen skall sitta inne medan brottslingarna
            är ute.
          </note>
          <note>
            Jag skall i alla fall rikta ett tack till justitieministern.
            Det är glädjande att se att hon förstår att arbetstiderna inte
            överensstämmer med klienternas/brottslingarnas verksamhet. De
            jobbar på olika tider. I det sammanhanget har justitieministern
            tagit upp en viktig sak, nämligen att poliserna nu kommer att
            vara ute i större utsträckning under fredags- och lördagskvällar.
            Men min fråga är: Om man märker att det inte vidtas några åtgärder,
            vad tänker justitieministern då göra för att det skall bli ordning
            på den punkten?
          </note>
          <note>
            Anf. 24 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! När det gäller Chatrine Pålssons beskrivning av verkligheten
            blir jag faktiskt orolig. Det är väldigt litet som överensstämmer
            med faktiska förhållanden. Då blir det en litet konstig debatt.
          </note>
          <note>
            Vårpropositionen innehåller inte något förslag om en besparing
            på 1 miljard, Chatrine Pålsson. Det förslaget lades fram för ett
            år sedan, och det är antaget av riksdagen. Den del som ligger
            på polismyndigheten har alltså gällt i nästan ett års tid. Det
            finns inget sådant förslag i den vårproposition som nu läggs fram
            om en besparing på 1 miljard. Det är en gammal uppgift.
          </note>
          <note>
            För att gå ned till den konkreta verkligheten har polismyndigheten
            på sina håll beslutat att stänga polisstationer nattetid. Då säger
            Chatrine Pålsson att det är ett dåligt förslag som bara skall
            genomföras av ekonomiska skäl. Det är en riktig beskrivning av
            verkligheten. Om man talar med de länspolismästare som på sina
            håll har fattat den typen av beslut framgår det väldigt tydligt
            att det är en del av effektiviseringen och rationaliseringen av
            polisarbetet. Det viktiga för en polismyndighet är nämligen att
            se till att polisen är nåbar och kan rycka ut när det behövs.
            Det betyder inte att polisen behöver sitta på polisstationen klockan
            tre en vardagsnatt. Här är det fråga om att se över sin resursanvändning
            så att resurserna används på det effektivaste sättet just för
            att ge människor trygghet ute i samhället, att polisen kan komma
            och är tillgänglig. Det är inte på polisstationen brotten begås
            klockan tre på vardagsnatten utan ute på stan.
          </note>
          <note>
            Ny teknik ger nya lösningar. Det är bra att så många polismyndigheter
            har visat att man inser betydelsen av ett effektivt rationaliseringsarbete.
            Detta leder fram till beslut som man, om man inte är riktigt insatt
            i problematiken, tror är dåliga beslut. Men det är ofta väldigt
            bra beslut.
          </note>
          <note>
            När det gäller de besparingskrav som ställs på Polismyndigheten,
            precis som på alla andra verksamheter i vårt samhälle i dag, är
            den bedömning som låg till grund för besluten att det finns ett
            rationaliseringsutrymme inom Polisens verksamhet. Polisen genomgår,
            som jag bl.a. har nämnt i mitt svar och även tidigare har redogjort
            ingående för här i kammaren, en mycket stor förändring i sitt
            arbetssätt, när det gäller metoder, i sin organisation och annat.
            Vi har bara sett början av effekterna av detta. Utgångspunkten
            har naturligtvis varit att Polisen faktiskt skall bli bättre till
            ett billigare pris. Det är en målsättning som varje politiker
            borde ha såsom politiskt ansvarig för en verksamhet, och det är
            naturligtvis myndigheternas sak att se till att genomföra det.
          </note>
          <note>
            Polisen har svårigheter på sina håll. Man har inte kommit så
            långt i detta arbete. Det är därför jag har bett Rikspolisstyrelsen
            och Riksrevisionsverket att se över hur rationaliseringsarbetet
            bedrivs, hur ekonomioch planeringsfunktionerna fungerar och om
            rationaliseringsarbetet fungerar på det effektivaste sättet. Vi
            har fått de första indikationerna genom RRV:s rapport, och svaret
            är litet nedslående. Det finns mycket kvar att göra inom Polisen
            för att den skall bli betydligt effektivare redan i sin planering
            av situationen och ekonomin.
          </note>
          <note>
            Men Polisen är inte betjänt av den typen av drastiska slutsatser
            som man är så villig att dra på vissa politiska håll. Det hjälper
            varken Polisen att genomföra effektiviseringsarbetet eller människor
            att få information om de faktiska förhållandena.
          </note>
          <note type="speaker">
            Anf. 25 CHATRINE PÅLSSON (kds)
          </note>
          <note>
            Fru talman! Jag skulle vilja kontra med att fråga justitieministern
            om vi kan få den rätta uppgiften på hur mycket den socialdemokratiska
            regeringen har skurit ned och skär ned på rättsväsendet.
          </note>
          <note>
            Justitieministern säger litet arrogant att ingen tjänar på den
            beskrivning som jag gör av verkligheten.
          </note>
          <note>
            Men då skulle jag vilja säga till justitieministern att det kanske
            vore nyttigt med ett besök, inte bara hos länspolismästaren utan
            även hos den operativa personalen inom verksamheten - alltså de
            som är ute på gator och torg och de som arbetar på de små orterna.
          </note>
          <note>
            Jag kan försäkra justitieministern om att det inte är några hurrarop
            som man där höjer för regeringen, vare sig på första maj eller
            några andra dagar, utan man är mycket besviken över detta. Vi
            kristdemokrater vill freda rättsväsendet från ytterligare besparingar,
            kan jag deklarera. Argumentet - när man har fått förtroendet att
            vara statsråd - att nedskärningarna skall göra att polisverksamheten
            blir bättre är det de facto inte många som kan ställa upp på.
          </note>
          <note>
            I Kalmar län har man tidigare anordnat en utbildning för 40 ordningsvakter.
            Ordningsvakterna har varit en bra resurs som Polisens förlängda
            arm. Denna utbildning har man nu fått ställa in, då man saknar
            pengar. Länspolismästaren har sagt att man inte har några pengar
            och därför inte kan anordna någon kurs.
          </note>
          <note>
            Att ha mer folk i tjänst på kvällar, speciellt på helgerna, på
            de mindre orterna är naturligtvis bra. Det är bara det att det
            är en schemafråga som inte är så väldigt enkel att lösa när det
            nu görs nedskärningar. Jag känner inte till så många poliser som
            vill jobba bara på fredags- och lördagskvällarna.
          </note>
          <note>
            Den 22 april fick justitieministern en delrapport i sin hand.
            Det skulle vara roligt att få veta vad den innehåller.
          </note>
          <note>
            Jag vet att poliserna brukar använda ett uttryck, nämligen att
            de vill skydda, hjälpa och ställa till rätta för medborgarna.
            Jag hoppas att vi kan vara överens om att ambitionen från politiskt
            håll är att se till att de kan utöva denna målsättning, som är
            en mycket god målsättning för vårt land.
          </note>
          <note type="speaker">
            Anf. 26 ULLA LÖFGREN (m)
          </note>
          <note>
            Fru talman! Polisen genomgår förändringar för att man skall göra
            saker bättre till ett billigare pris. Ja, justitieministern, det
            tror jag går att genomföra till en viss gräns. Jag känner inte
            till någon organisation som inte kan göras bättre. Men man får
            ju inte så till den milda grad ta av Polisens resurser att de
            inte kan fullfölja sitt arbete, och gränsen är faktiskt redan
            nådd.
          </note>
          <note>
            Jag undrar om den inte nåddes redan innan den senaste nedskärningen
            gjordes för ett och ett halvt år sedan.
          </note>
          <note>
            När det gäller de poliser som jag talade om, vilka för övrigt
            är 1,6 per 1 000 invånare att jämföra med världsgenomsnittet,
            som är 3 poliser per 1 000 invånare, kan man säga att det inte
            begås så grova brott i fjälltrakterna så att det där behövs färre
            poliser. Men avstånden är ju långa. Även om det inte är fråga
            om grova brott, har ju Polisen skyldighet att ingripa när de får
            kännedom om brotten. Men i dag får man sätta på sig skygglappar
            för att inte se hembränning, tjuvjakt, fortkörning och annat som
            inte är våldsbrott, vilka man måste ta hand om i första hand.
            Detta är inte tillfredsställande för ett rättssamhälle.
          </note>
          <note type="speaker">
            Anf. 27 MAUD EKENDAHL (m)
          </note>
          <note>
            Fru talman! Justitieministern svarade inte på en enda av de frågor
            som jag ställde. Jag frågade bl.a.
          </note>
          <note>
            hur polisverksamheten skall kunna fungera när det görs så mycket
            personalnedskärningar och när 800
          </note>
          <note>
            duktiga polisutredare försvinner inom tre år genom förtida pensionsuttag.
            Vad har justitieministern för kommentar till detta?
          </note>
          <note>
            Det är klart att Polisen skall bli bättre och effektivare. Men
            det som skiljer oss moderater och Socialdemokraterna är att vi
            vill ha flera poliser och att ni, så fort ni kommer till makten,
            drar ned antalet poliser.
          </note>
          <note>
            Inte nog med det, utan man t.o.m. stänger Polishögskolan. Kommer
            Polishögskolan att öppnas hösten
          </note>
          <note>
            1997, eller kommer den att fortsätta att hållas stängd?
          </note>
          <note>
            Anf. 28 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag kan inte låta bli att inleda denna replik med
            att säga att under den borgerliga regeringen ökade statsskulden
            på tre år med 594 miljarder kronor. Enbart det sista borgerliga
            regeringsåret kostade oss 10 miljarder i ökade räntor. Det har
            vi att betala i dag och år efter år framöver. Det är detta som
            nuvarande regering kämpar med. Tänk vad vi skulle kunna ha gjort
            med dessa pengar! 10 miljarder motsvarar nämligen ganska exakt
            hela polisväsendets budget. Det är detta vi kämpar med nu.
          </note>
          <note>
            Chatrine Pålsson, det är klart att jag kan stå här och läsa ur
            tidigare propositioner och tala om vilka besparingar Polisen har
            blivit utsatt för: 150 miljoner kronor år 1993/94, 250 miljoner
            kronor 1994/95, 390
          </note>
          <note>
            miljoner kronor år 1995/96. De tidigare årens besparingar gjordes
            under den borgerliga regeringen i samband med krisuppgörelsen.
          </note>
          <note>
            Jag har aldrig använt argumentet att vi skär ned för att det
            skall bli bättre, Chatrine Pålsson. Jag säger att det är möjligt
            att bedriva det rationaliseringsarbete, det förbättringsarbete,
            som pågår inom Polisen och att samtidigt ställa krav på att kostnaderna
            skall bli mindre. Det ena utesluter inte det andra, men det ena
            kan förstärka det andra.
          </note>
          <note>
            Det faktum att man ställer in utbildning åberopas.
          </note>
          <note>
            Men organiseringen av Polisens utbildning är ett av de områden
            som polismyndigheterna just nu arbetar med att se över. Det gäller
            hur utbildningen skall kunna bedrivas t.o.m. på ett rationellare
            och mer ekonomiskt vis än i dag.
          </note>
          <note>
            Vad RRV:s rapport innehåller tillåter inte den korta svarstid
            jag här har att redovisa, men det går ju bra att läsa den.
          </note>
          <note>
            Ulla Löfgren säger att gränsen för besparingarna är nådd, och
            att den var det redan tidigare. Då frågar jag: Hur vet Ulla Löfgren
            det? Rikspolisstyrelsen vet det inte. Vi i regeringskansliet vet
            det inte. Riksrevisionsverket håller på att ta reda på det. Låt
            oss återkomma till den diskussionen när vi har litet mer fakta
            på bordet. Inga tvärsäkra påståenden utan fakta, det tycker jag
            inte främjar diskussionen!
          </note>
          <note>
            Avstånden i Norrland är ett problem. Det gäller inte bara Polisens
            verksamhet. Det gäller rättsväsendet i övrigt. Det gäller sjukvården.
            Det gäller brandkåren. Det är ett problem att det är långt mellan
            de olika orterna i Norrland. Men det är inte, och har aldrig varit,
            möjligt att geografiskt kunna täcka Norrland på ett sådant sätt
            att poliser på kort tid kan befinna sig på varje plats där det
            kan behövas. Tyvärr har det aldrig varit möjligt att uppnå.
          </note>
          <note>
            Vad man gör i Norrland är att försöka hitta sätt att arbeta och
            placera ut poliser på, så att man med den erfarenhet man har beträffande
            när, var och hur brott begås ändå kan vara där på ett så rationellt
            och snabbt sätt som möjligt. Här har jag har stor respekt för
            det arbete Polisen utför. Men att ha någon slags naiv föreställning
            om, och tro på, att vi kan täcka Norrland med poliser så att det
            blir samma korta utryckningstid som i exempelvis Stockholmsområdet,
            är inte realistiskt.
          </note>
          <note>
            Maud Ekendahl frågar när Polishögskolan skall öppnas. Den har
            varit öppen hela tiden. Polishögskolan har till uppgift att se
            till att den vidareutbildning kommer till stånd som är så viktigt
            för att Polisen, som i detta skede genomgår sådana förändringar,
            skall kunna fortsätta att arbeta. Det är det den har fått koncentrera
            sig på.
          </note>
          <note>
            Fråga gäller när vi skall få en nyrekrytering av poliser till
            Polishögskolan. Det kan jag inte svara på, för det har samband
            med att vi måste få ett underlag med en bedömning av hur situationen
            inom Polisen ser ut.
          </note>
          <note>
            När det gäller antalet poliser vill jag, med anledning av varslen
            av civilanställd personal, bara påpeka att vi enligt de prognoser
            som föreligger fortfarande överstiger det riktmärke som riksdagen
            en gång angav för hur många poliser vi skall ha landet. Enligt
            de prognoser vi har i dag kommer det 1998 fortfarande att finnas
            ungefär 16 800 poliser. Riktmärket som riksdagen tagit ställning
            till var 16 700 poliser. Vi har alltså inte någon polisbrist enligt
            den definition som riksdagen själv har fastlagt.
          </note>
          <note type="speaker">
            Anf. 29 CHATRINE PÅLSSON (kds)
          </note>
          <note>
            Fru talman! Jag tror att man skulle kunna föra en statistik här
            i kammaren över de socialdemokratiska statsråd som vid varje tillfälle
            talar om den borgerliga regeringens ekonomiska situation. Det
            är snart nästan tråkigt att höra på. Men vid lär väl få hålla
            på ett tag till.
          </note>
          <note>
            Justitieministern säger att den borgerliga regeringen gjorde
            nedskärningar. Det var, om jag inte är fel underrättad, faktiskt
            Socialdemokraterna som i krisuppgörelsen krävde att detta skulle
            tas med. Det var den ekonomiska uppgörelsen. Det kanske det vore
            klokt att informera om det.
          </note>
          <note>
            Sedan vill jag ställa några frågor till justitieministern. Jag
            har ju inte mer talartid, men jag vill göra det ändå. Vem är det
            som skall bedöma medborgartryggheten? Är det inte medborgarna
            som bor i vårt land som skall göra det? Skall vi inte lyssna på
            det allmänna rättsmedvetandet? Skall vi inte lyssna på folk som
            blir upprörda och oroade över att man inte kan gå ut på gator
            och torg i vårt land? Det vill jag som politiker göra, och jag
            hoppas att justitieministern vill göra det. Det är en viktig signal
            till svenska folket.
          </note>
          <note>
            Vi har en svår ekonomisk situation. För oss politiker handlar
            det, vem som än sitter och arbetar med budgeten - och det tror
            att jag de flesta partier gör i dag - faktiskt om att prioritera.
          </note>
          <note>
            Vi kristdemokrater, också jag själv, tycker att det är utomordentligt
            viktigt för alla medborgare i detta långa land - från söder till
            norr - att detta fungerar.
          </note>
          <note>
            Jag hade önskat att justitieministern åtminstone uttalat en ambition
            att tycka samma sak. Det har justitieministern ytterligare en
            replik på sig att göra.
          </note>
          <note>
            Anf. 30 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag har den största förståelse för att
          </note>
          <note>
            Chatrine Pålsson och andra företrädare för de borgerliga partierna
            tycker att det är tråkigt att åter och åter få höra om det sätt
            på vilket den borgerliga regeringen försatte landet i dess nuvarande
            ekonomiska situation.
          </note>
          <note>
            Det skulle jag också tycka om jag var i de borgerligas kläder.
          </note>
          <note>
            Men vad som är ännu tråkigare, Chatrine Pålsson, är konsekvenserna
            av den borgerliga regeringens politik. Dessa konsekvenser har
            vi nu att hantera, bl.a.
          </note>
          <note>
            genom saneringen av statsbudgeten som innebär att vi beskär många
            väsentliga verksamheter. Det drabbar varje hushåll i detta land.
            Det är det riktigt tråkiga -
          </note>
          <note>
            för att inte säga tragiska.
          </note>
          <note>
            Chatrine Pålsson får nog finna sig i att under lång tid framöver
            få höra det tråkiga budskapet om konsekvenserna av den borgerliga
            regeringens oansvariga politik.
          </note>
          <note>
            Det är alldeles rätt att det var Socialdemokraterna som i krisuppgörelsen
            krävde nedskärningar. Det var ju ett försök från oppositionen
            att försöka får någon rätsida på den fullständiga galenskap som
            pågick inom den borgerliga regeringen. Hade vi inte gjort det,
            hade vi haft en ännu sämre situation i dag.
          </note>
          <note>
            Visst skall vi lyssna på människor som oroliga och rädda för
            brottsligheten. Det är ju precis det vi gör.
          </note>
          <note>
            Vad tror Chatrine Pålsson att det omfattande arbete som nu pågår
            inom Polisen för att för att förändra arbetssättet, öka tryggheten
            i samhället och öka uppklarningsprocenten när det gäller begångna
            brott beror på? Jo, naturligtvis beror det på att vi har lyssnat
            på människors oro.
          </note>
          <note>
            Vi har läst statistik. Vi har sett att det sätt som Polisen har
            arbetat på hittills har lett till att vi har gått in i väggen.
            Brottsligheten ökar, och uppklarningen ligger stilla. Människors
            oro stiger. Vi måste alltså ändra vårt sätt att arbeta. Det är
            det vi håller på med, samtidigt som vi tar konsekvenserna av den
            obalans i budgeten som vi övertog från den borgerliga regeringen.
            Det är tungt, men vi gör det, och vi gör det med höga ambitioner.
            Med hjälp av de dugliga människor som finns i denna verksamhet
            - och det är de som skall hitta lösningarna - skall vi göra prioriteringarna.
            Jag litar på att vi faktiskt skall kunna visa svenska folket att
            vi inte behöver oroa oss, utan att vi har en polisverksamhet som
            fungerar och som ger den trygghet som behövs.
          </note>
          <note>
            Nästa gång Chatrine Pålsson ber att jag skall prioritera en sak,
            vill jag samtidigt att hon talar om vad jag i stället inte skall
            prioritera.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1995/96:138 om nämndemäns villkor
          </note>
          <note>
            Anf. 31 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Eva Björne har frågat mig om jag avser att på något
            sätt ändra nämndemännens ekonomiska förutsättningar så att yngre
            yrkesaktiva personer kan ta nämndemannauppdrag utan att deras
            personliga ekonomi försämras. Enligt Eva Björne medför de ekonomiska
            förutsättningarna att speciellt yngre personer inte har råd att
            ta ett uppdrag som nämndeman.
          </note>
          <note>
            Jag har den 17 oktober 1995 i riksdagen besvarat en liknande
            fråga ställd av Birgitta Hambraeus. Jag redogjorde då för besparingskraven
            på rättsväsendet och förklarade att de ekonomiska villkoren inte
            medgav någon förändring i fråga om nämndemännens ersättningsnivåer.
          </note>
          <note>
            Enligt de nuvarande bestämmelserna i förordningen (1982:814)
            om ersättning till nämndemän och vissa andra uppdragstagare inom
            domstolsväsendet m.m. utgår en ersättning till nämndemän i tingsrätterna,
            hovrätterna, länsrätterna och kammarrätterna med
          </note>
          <note>
            300 kr per dag i s.k. grundarvode. Därutöver kan nämndemännen
            få ett tilläggsbelopp för förlorad arbetsförtjänst. Den totala
            ersättningen får uppgå till högst 1 000 kr per dag, inklusive
            grundarvode. Detta motsvarar en inkomst om ca 22 000 kr i månaden.
          </note>
          <note>
            Nämndemän i länsrätt kan därutöver få ett s.k. inläsningsarvode
            för förberedelsearbete i hemmet om 300
          </note>
          <note>
            kr per dag. Med dessa ersättningsnivåer torde de flesta yngre
            nämndemän inte förlora några pengar på att tjänstgöra i domstol.
          </note>
          <note>
            Eva Björne gör gällande att nämndemännen till största delen är
            pensionärer. Detta är felaktigt. Medelåldern för kvinnliga nämndemän
            är 53 år och medelåldern för manliga nämndemän är 56 år. En annan
            sak är att det borde finnas betydligt fler yngre nämndemän än
            i dag.
          </note>
          <note>
            Eva Björne nämner det problem för nämndemän i kammarrätt som
            aktualiserats genom en dom från
          </note>
          <note>
            Kammarrätten i Jönköping den 2 februari i år. I domen fastslås
            att nämndemän som inte utför förberedelsearbete i hemmet i form
            av inläsning av mål, och uppbär ersättning för detta, anses fullgöra
            sitt arbete vid domstolen som därmed är nämndemännens tjänsteställe.
            Därav följer att kostnader för resor till och från domstolen är
            att se som resor till och från arbetet.
          </note>
          <note>
            Ersättningen från Domstolsverket för resor eller övernattning
            m.m. blir därmed skattepliktig inkomst för vilken Domstolsverket
            skall verkställa skatteavdrag.
          </note>
          <note>
            Det råder politisk enighet om att nämndemännen har en väsentlig
            funktion och är ett omistligt inslag i svenskt rättsväsende. Det
            finns för att ytterligare stärka nämndemännens ställning starka
            skäl för att sträva efter en jämnare åldersfördelning och fler
            nämndemän som arbetar utanför den offentliga sektorn. Ett led
            i detta är givetvis att se till att någon inte på rent ekonomiska
            grunder avböjer ett uppdrag som nämndeman.
          </note>
          <note>
            Skatteministern har den 19 april besvarat en interpellation om
            bl.a. möjligheten till undantag i skattereglerna till förmån för
            nämndemännen. Skatteministern förklarade då att nämndemän kan
            göra avdrag för resor till och från arbetet och söka jämkning
            vid mera kostsamma resor och att han inte var beredd att för närvarande
            ändra gällande regler för nämndemannagruppen.
          </note>
          <note>
            Det finns alltså flera olika faktorer som måste vägas in i frågan
            om ersättning till nämndemännen. Jag sade i frågesvaret i höstas
            att det saknades ekonomiskt utrymme att införa nya ersättningssystem.
            Mot bakgrund av det statsfinansiella läget gäller detta fortfarande.
          </note>
          <note>
            Den framtida domstolsorganisationen är som väl känt föremål för
            utredning. I en ny domstolsorganisation kan frågan om nämndemännens
            ersättning för resor komma att aktualiseras. Det kommer därför
            troligen att finnas skäl att se över frågan i det sammanhanget.
          </note>
          <note type="speaker">
            Anf. 32 EVA BJÖRNE (m)
          </note>
          <note>
            Fru talman! Jag vill tacka ministern för svaret.
          </note>
          <note>
            Min fråga i interpellationen gäller inte främst arvodesersättningen,
            utan den gäller reseersättningen. Därvidlag ger ministerns sista
            rader i svaret ett visst hopp om att man kommer att se över den
            reseersättning som utbetalas och hur den handläggs. I det fallet
            menar jag att man skall se över det faktum att reseersättningen
            i dag skattebeläggs.
          </note>
          <note>
            Det är ganska många nämndemän i det här landet som har långa
            resor till tingsrätten, kammarrätten, hovrätten och länsrätten.
            Många av dem får kanske resa den ena dagen, övernatta och resa
            hem, i bästa fall, nästa dag. Men det kan också förekomma att
            de får resa hem dagen därefter. I vissa fall kan förhandlingarna
            pågå flera dagar. Detta innebär väldigt höga resekostnader och
            övernattningskostnader. Både reseersättningen och övernattningarna
            skattebeläggs.
          </note>
          <note>
            Detta får till följd att nämndemän kan bli skyldiga staten pengar
            efter att ha fullgjort sina uppdrag. Arvodet på 300 kr räcker
            inte för att betala den skatt som man blir ålagd att betala när
            man fullföljt sitt arbete som nämndemän.
          </note>
          <note>
            Vi är överens om att nämndemännen, precis som ministern säger,
            har en väsentlig funktion och att de är ett omistligt inslag i
            svenskt rättsväsende. Därför borde vi värna om de människor som
            verkligen kan och vill ställa upp som nämndemän och om att de
            speglar befolkningssammansättningen.
          </note>
          <note>
            Precis som ministern säger i svaret ligger medelåldern för dem
            som är utsedda till nämndemän på över 50 år. Det är alltså inte
            fråga om pensionärer.
          </note>
          <note>
            Men går man till en domstol och tittar när rätten sammanträder
            ser man att de allra flesta nämndemännen där, tyvärr, är pensionärer.
            De yngre nämndemän som åtagit sig uppdraget och som utsetts har,
            tyvärr, inte råd att åka till rätten för att fullfölja sitt uppdrag.
          </note>
          <note>
            I stället är det pensionärerna som gör det.
          </note>
          <note>
            I tätbefolkade områden och i storstäderna har man kanske en slant
            över sedan man betalat lunchen och fikat för dagen, eftersom resekostnaden
            är låg. Dessutom har man inga hotellkostnader. Men i den del av
            landet där jag bor är det, tyvärr, alltför många som på slutet
            blir skyldiga staten pengar.
          </note>
          <note>
            Därför hoppas jag att det som ministern säger sist i svaret om
            att se över detta och då även ta med hotellkostnaderna blir verklighet.
          </note>
          <note type="speaker">
            Anf. 33 CARL FREDRIK GRAF (m)
          </note>
          <note>
            Fru talman! Justitieministern nämner i sitt svar den interpellationsdebatt
            som förekom här i kammaren den 19 april med anledning av en interpellation
            som jag hade ställt till skatteministern och som inriktade sig
            på skattereglerna. Det är också dessa som jag närmast vill beröra.
            Jag försökte då få skatteministern att precisera sin uppfattning
            och tala om huruvida han ansåg att en nämndeman skall betala netto
            för att utföra ett uppdrag. Skatteministern sade då: Det är naturligtvis
            så att i generella drag skall man aldrig behöva betala för att
            arbeta.
          </note>
          <note>
            Det kan vara rätt så intressant för alla de nämndemän som verkar
            ute i landet att känna till justitieministerns syn på just denna
            fråga. Därför ställer jag följande fråga till justitieministern:
            Skall en nämndeman på grund av skattereglerna behöva riskera att
            få betala för att utföra det uppdrag för det allmänna som vederbörande
            är vald att göra?
          </note>
          <note>
            I det sista stycket i det svaret antyds att i en ny domstolsorganisation
            skall "frågan om nämndemännens ersättningar för resor komma att
            aktualiseras".
          </note>
          <note>
            Jag är nyfiken på om justitieministern inte skulle kunna lätta
            litet grand på förlåten och säga hur det här skall gå till, om
            man inte samtidigt ändrar skattereglerna. Det enklaste sättet
            är ju att ändra kommunalskattelagen på den här punkten. Då kan
            man på ett kostnadseffektivt och tydligt sätt komma till rätta
            med detta.
          </note>
          <note>
            Men om en utredning skall hantera detta - normalt bevakar jag
            inte domstolsfrågor här i riksdagen, så jag är inte närmare bekant
            med den här utredningen - vill jag alltså ha ett besked om hur
            justitieministern tänkt sig att det skall ske en öppning på den
            här punkten.
          </note>
          <note>
            Och framför allt undrar jag vilka tidsförhållanden som gäller.
            Skatteministern har ju tidigare sagt att han inte tänker ändra
            några skatteregler, och justitieministern säger i dag att hon
            inte tänker ändra på ersättningsreglerna. Således får vi leva
            med nu rådande förhållanden tills utredningen eventuellt kommer
            fram till något annat. Därför kan det vara viktigt att få en aspekt
            på tidsförhållandena för den här utredningen.
          </note>
          <note>
            Min sista fråga som jag vill rikta till justitieministern är
            följande: Har det skett någon samverkan mellan skatteministern
            och justitieministern i det här ärendet? Justitieministern säger
            ju i sitt svar att de här frågorna är integrerade. Vi diskuterade
            med skatteministern förra veckan, och då verkade det finnas anledning
            att samarbeta departementsöverskridande på den här i och för sig
            lilla, men för de 4 000-
          </note>
          <note>
            5 000 nämndemän som är berörda, viktiga punkten.
          </note>
          <note>
            Har alltså justitieministern haft någon samverkan, eller tänker
            hon ha en sådan?
          </note>
          <note>
            Anf. 34 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag tror att Carl Fredrik Graf mycket väl vet att
            regeringen är ett kollektiv. Ingen minister kan lova eller säga
            något som inte regeringen är med på. Det förutsätts alltså att
            det alltid sker ett samråd mellan ministrarna om alla svar som
            ges här i riksdagen.
          </note>
          <note>
            Jag har ingenting i sak att erinra mot Eva Björnes beskrivning
            av hur situationen kan se ut när det gäller nämndemän i våra domstolar.
            Diskussionen handlar ju om problematiken kring reseersättningarna.
            Jag har inte något att tillägga utöver det som jag sagt i mitt
            svar.
          </note>
          <note>
            Jag ser framför mig att den ganska omfattande översyn som domstolsorganisationen
            nu är föremål för kan leda fram till väldigt mycket överväganden
            som berör nämndemännen. Jag ser det som naturligt att frågan om
            ersättningen till nämndemännen kommer upp i det sammanhanget.
            Men på vilket sätt den skall lösas i det sammanhanget har jag
            i dag ingen som helst uppfattning om. Det finns alltså ingen förlåt
            att lyfta i detta sammanhang, utan det blir en diskussion utifrån
            de förutsättningar som då föreligger.
          </note>
          <note type="speaker">
            Anf. 35 EVA BJÖRNE (m)
          </note>
          <note>
            Fru talman! Det sista som ministern sade i föregående inlägg
            lyfte inte mycket på förlåten. Det inger i varje fall litet hopp.
            Den här organisationen innebär att det blir färre domstolar; det
            har vi förstått. Det i sin tur innebär att det blir färre nämndemän.
            I och med det resultatet borde det finnas ett ekonomiskt utrymme
            för att i varje fall inte beskatta resor och hotellkostnader.
            Jag tar det som sagts som ett litet löfte om att så kommer att
            bli fallet.
          </note>
          <note type="speaker">
            Anf. 36 CARL FREDRIK GRAF (m)
          </note>
          <note>
            Fru talman! Om jag är rätt orienterad är det här väl en frågestund.
            Jag ställde några frågor, men justitieministern berörde dem inte
            annat än möjligen indirekt genom att säga att hon tycker likadant
            som skatteministern. Det är kanske på det viset jag skall tolka
            det. I
          </note>
          <note>
            så fall konstaterar jag att det är så.
          </note>
          <note>
            Jag fick dock inte någon idé om tidsförhållandena när det gäller
            eventuella förändringar. Det kunde vara värdefullt att få. I och
            med domen i kammarrätten i februari har det inträtt ett nytt förhållande.
            Då kan det vara idé med att upplysa om hur länge det här skall
            råda innan man eventuellt kan överväga en förändring.
          </note>
          <note>
            Eftersom justitieministern indirekt har instämt i skatteministerns
            uppfattning, att man åtminstone i generella termer - vad det nu
            kan innebära mera exakt
          </note>
          <note>
            - inte skall behöva betala för att utföra ett uppdrag, har jag
            faktiskt, fru talman, den förväntningen på justitieministern att
            det kommer ett förslag som innebär att den här frågan skall lösas.
            Jag hoppas att det snarare skall ske förr än senare. Justitieministern
            kanske ändå kan ge en antydan om när det kan komma att hända.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 13.40 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note>
            Anf. 37 ANDRE VICE TALMANNEN
          </note>
          <note>
            Vi börjar nu frågestunden där riksdagsledamöterna har möjlighet
            att ställa frågor till regeringen. Regeringen representeras av
            statsminister Göran Persson, utrikesminister Lena Hjelm-Wallén,
            justitieminister Laila Freivalds, inrikesminister Jörgen Andersson,
            statsrådet Ylva Johansson, statsrådet Björn von Sydow, och statsrådet
            Maj-Inger Klingvall.
          </note>
          <note>
            Statsministern besvarar allmänpolitiska frågor.
          </note>
          <note>
            Frågorna till övriga statsråd förutsätts beröra deras ansvarsområden
            inom regeringen.
          </note>
          <note>
            Tjernobyl
          </note>
          <note type="speaker">
            Anf. 38 KARIN STARRIN (c)
          </note>
          <note>
            Fru talman! Jag vill ställa en fråga till statsministern inför
            10-årsdagen av Tjernobylkatastrofen, som infaller i morgon.
          </note>
          <note>
            Ännu tio år efter Tjernobylolyckan finns det ingen statlig myndighet
            som anser sig ansvara för regelbundna provtagningar av radioaktivitet.
            Jag tänker på vilt, fisk och bär. För oss i Gävleborg är detta
            något mycket påtagligt.
          </note>
          <note>
            Anser statsministern att det är godtagbart att medborgare inte
            kan få fullödig information om radioaktiviteten? Om statsministern
            inte anser att det är godtagbart, vad tänker statsministern göra?
          </note>
          <note>
            Anf. 39 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Jag tycker att det är bra att vi påminns om Tjernobylolyckan.
            Det är inte oviktigt mot bakgrund av den diskussion vi har framför
            oss om den framtida energipolitiken.
          </note>
          <note>
            Tio år är en kort tid i sådana här sammanhang. De flesta minns
            faktiskt olyckan som om den hände i går.
          </note>
          <note>
            Så till de två konkreta frågor som Karin Starrin tar upp. På
            den första frågan svarar jag: Nej, jag tycker inte att det känns
            tillfredsställande.
          </note>
          <note>
            På frågan om vad jag tänker göra åt det vill jag säga att jag
            inte kan ge något besked så här rakt upp och ned. Jag förutsätter
            att det finns lämpliga statliga myndigheter att aktivera. Varför
            så inte har skett kan jag i dag inte svara på.
          </note>
          <note type="speaker">
            Anf. 40 KARIN STARRIN (c)
          </note>
          <note>
            Fru talman! Jag har varit i kontakt med Naturvårdsverket som
            anser att det inte är deras ansvarsområde. Vi har hört Livsmedelsverket
            säga vid en hearing i Gävleborg att det här inte längre är en
            prioriterad fråga för Livsmedelsverket.
          </note>
          <note>
            När Tjernobylolyckan inträffade sade man från den dåvarande regeringen
            att alla människor skulle hållas skadeslösa. Det är oerhört viktigt
            att man nu känner att vi har kontroll på läget och vet hur halterna
            förändras och att vi kan vidta åtgärder för att garantera att
            människor inte skall behöva känna oro. Min följdfråga blir: Skulle
            inte det kunna vara ett ansvar för kärnkraftsindustrin?
          </note>
          <note>
            Anf. 41 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! När Karin Starrin nu följer upp sin fråga låter det
            som om det var Livsmedelsverket som har ansvaret, men att de har
            gjort den bedömningen att det är en uppgift som inte längre är
            angelägen. Det är myndighetens bedömning. Den har jag ingen anledning
            att kommentera närmare.
          </note>
          <note>
            Jag vill inte ha en ordning där kärnkraftsindustrin står för
            den här typen av mätningar. Vi har all anledning att hävda att
            oberoende myndigheter med hög professionell kompetens skall ge
            en korrekt information till svenska folket. Därvidlag saknar vi
            rimligen inte resurser. Det är en fråga om hur man prioriterar.
          </note>
          <note type="speaker">
            Anf. 42 EVA GOËS (mp)
          </note>
          <note>
            Fru talman! Jag vill ställa en följdfråga. Vi har gränsvärdet
            300 becquerel för vanliga livsmedel och
          </note>
          <note>
            1 500 för vilt. Man skulle också garantera att samerna skulle
            gå skadesfria när det gäller renskötseln.
          </note>
          <note>
            Men det finns många olika gränsvärden. Finland och Norge har
            olika gränsvärden. Samerna måste nu sälja till utlandet. Vissa
            har gränsen 300 becquerel per kg, andra 600 bequerell per kg,
            vi har 1 500 bequerell per kg. Zonen mellan 600 och 1 500 blir
            kvar i Sverige.
          </note>
          <note>
            Det är besynnerligt att vi i Sverige bättre skulle klara att
            kontaminera, speciellt om man är utsatt och bor i ett område där
            det är kontamination och man kanske bor i ett radonhus.
          </note>
          <note>
            Om man skulle få ersättning, vilket jag tycker att man skall
            ha eftersom det har sagts att man skall stå skadeslös, vilket
            gränsvärde är det då som gäller?
          </note>
          <note>
            Anf. 43 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Jag hör på talmannens något tvekande anmodan att
            det här är en fråga som rimligen ligger vid sidan av statsministerns
            uppgift.
          </note>
          <note>
            Jag svarar på frågor av allmänpolitisk karaktär. När man kommer
            in på frågeställningar om gränsvärden för becquerel har man passerat
            gränsen för allmänpolitik. Det Karin Starrin frågade om var av
            mer allmänt slag. Det var jag beredd att svara på. Det här ligger
            utanför min kompetens.
          </note>
          <note>
            Irans stöd till terroristorganisationer
          </note>
          <note type="speaker">
            Anf. 44 TUVE SKÅNBERG (kds)
          </note>
          <note>
            Fru talman! Min fråga till utrikesministern rör förhållandena
            i Iran och deras stöd till Hizbollah och
          </note>
          <note>
            Hamas.
          </note>
          <note>
            Jag fick nyligen svar på en skriftlig fråga. Utrikesministern
            sade där att om det var bevisat att Iran stödde dessa terroristorganisationer
            skulle det få följder för Sveriges agerande mot Iran, bl.a. inom
            EU-
          </note>
          <note>
            ramen.
          </note>
          <note>
            Nu undrar jag: Vad behöver utrikesministern för bevis för att
            det föreligger stöd från Iran till Hamas och Hizbollah mer än
            att de själva erkänner det och att hela omvärlden erkänner det?
          </note>
          <note>
            Anf. 45 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Att det finns ett samband mellan Iran och Hizbollah,
            såsom att vi ser dem tillsammans då och då, råder det ingen tvekan
            om. Men för att anklaga en annan regering för inblandning i ytterligare
            andra länder krävs det mycket konkreta tydliga bevis.
          </note>
          <note>
            Det handlar om vapenleveranser och sådant. De bevisen har vi
            inte. Den uppfattningen delar vi med hela
          </note>
          <note>
            EU-kretsen.
          </note>
          <note type="speaker">
            Anf. 46 TUVE SKÅNBERG (kds)
          </note>
          <note>
            Fru talman! Hizbollah säger att det förhåller sig på det här
            viset och i sin egen officiella nyhetsbyrå
          </note>
          <note>
            IRNA säger Iran att det är på det här viset. Är inte det tillräckligt
            för att vi skall kunna ta avstånd från det?
          </note>
          <note>
            Anf. 47 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Det handlar inte om att vi inte tar avstånd från
            såväl Hizbollah som de kopplingar som finns mellan Hizbollah och
            Iran. Det gör vi.
          </note>
          <note>
            Men det jag talar om, nämligen direkta bevis för inblandning,
            innebär att man går ett steg vidare. Det räcker då inte med vad
            nyhetsbyråer säger, utan då handlar det om riktiga bevis.
          </note>
          <note>
            Fristående skolor
          </note>
          <note type="speaker">
            Anf. 48 ULF MELIN (m)
          </note>
          <note>
            Fru talman! Jag vill ställa en fråga till statsrådet
          </note>
          <note>
            Ylva Johansson. Det gäller fristående skolor.
          </note>
          <note>
            I den remiss som regeringen nu skickat till lagrådet föreslår
            man att den garanterade ersättningsnivån, skolpengen, till de
            fristående skolorna tas bort. I stället föreslår man att dessa
            skall få likvärdiga ekonomiska villkor och att de skall få resurser
            utifrån sitt åtagande.
          </note>
          <note>
            Många remissinstanser har varit väldigt kritiska till detta.
            Framför allt gäller det friskolorna själva, där man är rädd att
            hamna under ett kommunalt godtycke.
          </note>
          <note>
            I en intervju i Dagens Politik, tisdagens nummer, säger en socialdemokrat
            som enligt tidningen skall vara Socialdemokraternas chefsideolog
            när det gäller fristående skolor följande - och det här är inte
            lösryckt: "Varje kommun skall själv bestämma hur mycket av de
            kommunala medlen som skall gå till friskolan. Det skall inte finnas
            någon skolpeng."
          </note>
          <note>
            Min fråga till statsrådet är: Vad gäller?
          </note>
          <note>
            Anf. 49 Statsrådet YLVA JOHANSSON (s)
          </note>
          <note>
            Fru talman! Regeringen har skickat en lagrådsremiss till lagrådet
            som gäller de framtida reglerna för fristående skolor. I den lagrådsremissen
            föreslår vi att tilldelning av bidrag skall regleras på ett sådant
            sätt att en fristående skola som är godkänd i bidragshänseende
            skall ha rätt att få bidrag på samma grunder och enligt samma
            principer som kommunen använder för sina egna skolor, samt att
            det är hemkommunen som skall ange bidraget. Det betyder att de
            citat som
          </note>
          <note>
            Ulf Melin hänvisar till inte är vad som gäller för lagrådsremissen.
          </note>
          <note type="speaker">
            Anf. 50 ULF MELIN (m)
          </note>
          <note>
            Fru talman! Innebär alltså det att skolministern tar avstånd
            från uttalandet?
          </note>
          <note>
            Anf. 51 Statsrådet YLVA JOHANSSON (s)
          </note>
          <note>
            Fru talman! Jag har ingen anledning att här diskutera hur jag
            förhåller mig till enskilda citat från tidningsartiklar. Jag ville
            tala om vad som gäller i den lagrådsremiss som regeringen har
            ställt sig bakom, skickat till lagrådet och som vi senare kommer
            att behandla och lägga fram som en proposition till riksdagen.
            I den lagrådsremissen föreslås att vi lagreglerar rätten till
            bidrag på ett sådant sätt att den följer samma principer som för
            kommunala skolor och därvidlag ger en likvärdig utbildning för
            eleven, oavsett om eleven har valt att fullfölja sin utbildning
            i en kommunal skola eller i en fristående skola.
          </note>
          <note>
            Fredsprocessen i Mellanöstern
          </note>
          <note type="speaker">
            Anf. 52 BERNDT EKHOLM (s)
          </note>
          <note>
            Fru talman! Jag har en fråga till utrikesministern.
          </note>
          <note>
            I går kom det mycket glädjande beskedet att den palestinska nationalkongressen
            har beslutat att slopa den paragraf som gick ut på att staten
            Israel inte skulle ha rätt att existera. Några dagar tidigare,
            kanske en vecka tidigare, påbörjade Israel militära aktioner mot
            Hizbollahgerillan i Libanon och använde enligt min mening mer
            våld än nöden krävde. För någon vecka sedan träffade jag UNRWA:s
            nye chef, en dansk som jag inte minns namnet på. Han var mycket
            bekymrad över hur det skulle gå för fredsprocessen, och det antar
            jag att vi alla är.
          </note>
          <note>
            Hur ser utrikesministern på den här fredsprocessen såsom läget
            är just nu?
          </note>
          <note>
            Anf. 53 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Generellt sett överflyglas fredsprocessen i Mellanöstern
            just nu av det som händer mellan
          </note>
          <note>
            Israel och Hizbollah. Det innebär i sig ett mycket allvarligt
            men för hela fredsprocessen, förutom att hundratals människor
            har dödats under de här stridigheterna.
          </note>
          <note>
            Samtidigt har faktiskt premiärminister Peres och president Arafat
            träffats, och i går fattade PLO och det palestinska nationella
            rådet det här väldigt viktiga beslutet att ta bort de formuleringar
            ur stadgan där
          </note>
          <note>
            Israels existens ifrågasattes. Det är någonting väldigt välkommet,
            och jag hoppas att också Israels folk och dess regering skall
            uppfatta det som något mycket positivt. Fredsprocessen har ett
            liv; det finns en styrka i den trots allt det allvarliga som händer
            runt omkring den.
          </note>
          <note>
            Jag ser det palestinska nationella rådets beslut som en förnuftets
            seger. Det inger ett förnyat hopp om en fredsprocess som kan komma
            till ett slutligt resultat.
          </note>
          <note type="speaker">
            Anf. 54 BERNDT EKHOLM (s)
          </note>
          <note>
            Fru talman! Det är nu inte bara fråga om själva fredsprocessen.
            Det som har hänt i Israel - attackerna mot bussar och allting
            kring detta - har ju lett till att både Gazaremsan och Västbanken
            är avstängda. Arbetslösheten är otroligt hög - jag har sett en
            siffra på
          </note>
          <note>
            70 % i Gaza. Situationen är helt enkelt mycket, mycket allvarlig.
          </note>
          <note>
            Sverige har ju alltid intresserat sig för att på olika sätt bistå
            och hjälpa, både politiskt och med stöd av olika slag. Finns det
            inte nu anledning för den svenska regeringen att på olika sätt
            agera och utnyttja de kontakter Sverige har med både Israel och
            PLO?
          </note>
          <note>
            Anf. 55 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Den svenska regeringen har både direkt till den israeliska
            regeringen och genom EU
          </note>
          <note>
            klargjort vår syn, nämligen att den omfattande stängningen av
            gränsen - i början var den total, nu är den något uppluckrad -
            får till konsekvens just det Berndt
          </note>
          <note>
            Ekholm nämner. För Israel finns det en stor risk att detta blir
            direkt kontraproduktivt. I en situation som alltmer utmärks av
            att människor inte har jobb, av att det är svårt att få in förnödenheter
            och av att ekonomin helt går i kras i Gaza och på Västbanken uppstår
            det en social oro som inte bara drabbar palestinierna utan på
            sikt också israelerna.
          </note>
          <note>
            Vi har, just med den här analysen som bakgrund, först och främst
            hävdat att man skall lyfta så mycket som möjligt av avspärrningarna.
            Man kan då få in varor så att människor inte drabbas så hårt som
            de gör i dag.
          </note>
          <note>
            Det andra vi har sett på är om vi behöver göra förändringar i
            vårt bistånd till de palestinska områdena
          </note>
          <note>
            Gaza och Västbanken så att de förnödenheter som det finns ett
            särskilt stort behov av kommer in först. Sverige spelar här en
            stor roll.
          </note>
          <note>
            Offentlighet för EU-dokument
          </note>
          <note type="speaker">
            Anf. 56 ELISA ABASCAL REYES (mp)
          </note>
          <note>
            Fru talman! Jag har en fråga till justitieminister
          </note>
          <note>
            Laila Freivalds, och det gäller Gentekniknämndens arbete.
          </note>
          <note>
            Gentekniknämnden skall avge yttranden till vissa handlingar från
            EU-kommissionen beträffande marknadsgodkännanden av vissa gentekniskt
            manipulerade grödor. Det är då väldigt märkligt att inte nämnden,
            och inte heller berörda verk och myndigheter, får ta del av de
            tekniska bilagor som är sekretessbelagda av
          </note>
          <note>
            EU-kommissionen. Enligt sakkunniga i nämnden har det här inte
            varit något problem hittills, men det kan mycket väl bli ett allvarligt
            problem i framtiden eftersom det blir svårt att få ett bra underlag.
          </note>
          <note>
            Avser justitieministern att klargöra förhållandet mellan EU-kommissionen
            och svenska myndigheter och organ, och avser ministern att verka
            för att dessa handlingar kommer Gentekniknämnden till del? Det
            här är en väldigt viktig fråga, särskilt med tanke på den diskussion
            om offentlighetsprincipen som förs just nu och som även justitieministern
            deltar i.
          </note>
          <note>
            Anf. 57 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag måste dess värre säga att jag inte känner igen
            problematiken. Det beror väl på att Gentekniknämnden inte har
            vänt sig till Justitiedepartementet i den här frågan.
          </note>
          <note>
            Jag kan inte bedöma på vilket sätt Justitiedepartementet skulle
            kunna bistå Gentekniknämnden i den här frågan, men jag utgår från
            att om nämnden önskar departementets hjälp så kommer vi att höra
            av dem.
          </note>
          <note type="speaker">
            Anf. 58 ELISA ABASCAL REYES (mp)
          </note>
          <note>
            Fru talman! Jag tackar för svaret, men jag skulle vilja påpeka
            att den här frågan inte enbart rör Gentekniknämndens arbete. Det
            här är framför allt en generell fråga som i högsta grad rör EU-
          </note>
          <note>
            kommissionens inställning till svenska myndigheter.
          </note>
          <note>
            Det underförstås att Sverige inte anses tillförlitligt, eftersom
            man inte kan lämna ut hemliga dokument till svenska myndigheter.
            Det är en diskussion jag önskar att ministern deltar i.
          </note>
          <note>
            Anf. 59 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag kan naturligtvis inte kommentera den enskilda
            situationen som handlar om vissa dokument och relationen mellan
            kommissionen och svenska myndigheter. Men jag kan påpeka när det
            gäller offentlighetsprincipen, eftersom den nämns i sammanhanget,
            att en av de frågor som regeringen driver i regeringsförhandlingarna
            är att skapa ett förhållande som innebär att man inom EU:s institutioner
            inför en större öppenhet när det gäller handlingar, med den svenska
            offentlighetsprincipen som utgångspunkt.
          </note>
          <note>
            Det här är en fråga där vi hoppas få resultat i form av en inskriven
            rätt i EU:s konstitution.
          </note>
          <note>
            Men jag vill samtidigt påpeka att den svenska offentlighetsprincipen
            samtidigt också innebär att vi har sekretessregler, och det är
            naturligtvis viktigt att även de iakttas i olika sammanhang. Hur
            den här typen av principer och de regler som finns i EU i dag
            skall tillämpas i en enskild situation har jag ingen möjlighet
            att kommentera.
          </note>
          <note>
            Sveriges samarbete med Västeuropeiska unionen
          </note>
          <note type="speaker">
            Anf. 60 BENGT HURTIG (v)
          </note>
          <note>
            Fru talman! Det gäller en fråga till utrikesministern.
          </note>
          <note>
            Sverige har gått in i ett observatörskap i den västeuropeiska
            unionen och har nu alltså tillsammans med
          </note>
          <note>
            Finland gjort ett förhandlingsutspel, som bl.a. innebär att man
            är beredd att medverka i t.ex. väpnade fredsframtvingande åtgärder,
            som beslutas av EU och som verkställs av VEU. Är det inte så att
            man genom det här stegvisa agerandet undergräver förtroendet för
            den svenska alliansfriheten?
          </note>
          <note>
            Anf. 61 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Svaret är nej. Det vi gör i EU tillsammans med andra
            länder för att bli bättre på fredsfrämjande insatser generellt
            är någonting som det finns väldigt stort behov av i världen i
            dag, som den ser ut. Då måste vi också förstå att man inte kan
            göra det här ad hoc vid varje tillfälle. Det är bra att man har
            en struktur för detta sitt agerande. Västeuropeiska unionen har
            en sådan struktur. Det är vettigt av oss att använda den.
          </note>
          <note type="speaker">
            Anf. 62 BENGT HURTIG (v)
          </note>
          <note>
            Fru talman! Jag tackar för det svaret. Det är väl ändå så att
            den västeuropeiska unionen är en struktur som bildades under det
            kalla krigets dagar, och sådana strukturer brukar ha svårigheter
            att anpassa sig till helt nya situationer. Det finns väl också
            inom den här unionen stormaktsambitioner, som egentligen inte
            är förenliga med de perspektiv på det internationella samarbetet
            som Sverige traditionellt har.
          </note>
          <note>
            Anf. 63 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Sverige är berett att vara med i ett ganska besvärligt
            fredsfrämjande arbete. I det umgänget måste vi naturligtvis också
            ha med de större staterna - stormakterna, som Bengt Hurtig säger.
            Vi gör det här på alliansfrihetens grund. Alla länder som är militärt
            alliansfria inom EU har samma åsikt. Våra
          </note>
          <note>
            EU-partner som är NATO-medlemmar har också samma åsikt, dvs.
            att vi kan göra det här på alliansfrihetens grund. Omvärlden,
            inklusive Ryssland, har samma ståndpunkt, dvs. att Sverige kan
            göra det här på alliansfrihetens grund.
          </note>
          <note>
            Jag undrar vad det är för speciell säkerhetspolitisk bibel Bengt
            Hurtig och vänsterpartisterna följer. Jag undrar vem som egentligen
            är författare till den.
          </note>
          <note type="speaker">
            Anf. 64 MARIANNE SAMUELSSON (mp)
          </note>
          <note>
            Fru talman! Jag är också mycket skeptisk till den modell som
            utrikesministern väljer, dvs. att stärka
          </note>
          <note>
            VEU-samarbetet, eftersom vi har ett alleuropeiskt samarbete när
            det gäller fred och säkerhet via OSSE.
          </note>
          <note>
            Jag undrar om utrikesministern inte ser någon risk för att man
            rycker undan arbetet inom OSSE genom att stärka just VEU.
          </note>
          <note>
            Anf. 65 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Organisationen för samarbete och säkerhet i Europa,
            OSSE, är en mycket viktig organisation. Vi deltar med stor kraft
            och aktivitet i den organisationen. Men OSSE har ingen struktur
            för fredsfrämjande insatser när det kommer till militära insatser.
            Det går alltså inte att använda den i det sammanhanget. Då måste
            man se på var de möjligheterna finns. Västeuropeiska unionen är
            en möjlighet.
          </note>
          <note type="speaker">
            Anf. 66 MARIANNE SAMUELSSON (mp)
          </note>
          <note>
            Fru talman! Innebär detta då att regeringen anser att det militära
            samarbetet är det som man behöver stärka i nuvarande läge och
            nuvarande situation i världen?
          </note>
          <note>
            Anf. 67 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Det är vänsterpartister och miljöpartister som hela
            tiden framhäver det militära samarbetet när det kommer till fredsfrämjande
            verksamhet.
          </note>
          <note>
            Jag försöker alltid klara ut att det också finns så många andra
            delar i det som vi måste göra tillsammans med andra länder. EU-länderna
            ligger då närmast till. Fredsfrämjande arbete har mycket av preventiv
            och medlande verksamhet i sig, och det behöver inte alltid vara
            militär verksamhet, utan det kan vara med observatörer och poliser,
            hela detta spektrum. Men vi kan inte väja för att det då och då
            också måste vara soldater inblandade. För att det skall fungera
            med soldater inblandade behövs det en struktur tillsammans med
            andra länder.
          </note>
          <note>
            Jag vill dessutom tillägga att det här aldrig sker på annat sätt
            än via mandat från FN eller OSSE.
          </note>
          <note>
            Fördelningspolitiken
          </note>
          <note type="speaker">
            Anf. 68 HENRIK S JÄRREL (m)
          </note>
          <note>
            Fru talman! Jag har en fråga av mera övergripande natur till
            statsministern.
          </note>
          <note>
            Göran Persson har många gånger framhållit, inte minst i sin egenskap
            av finansminister - och jag utgår från att han står för de värderingarna
            även som statsminister - att alla grupper måste vara med och bära
            ansvaret för saneringen av landets ekonomi. Det ligger en del
            i detta, även om bördorna i ett trängt läge måste fördelas någorlunda
            rimligt, så att inte de redan sämst ställda drabbas än mer. Med
            regeringens ekonomiska vårproposition finns det tyvärr viss risk
            för att så sker. Sunda statsfinanser är annars en given förutsättning
            för allmänt god välfärd.
          </note>
          <note>
            Det finns en tendens hos regeringen att inte minst lägga bördorna
            hos dem som mest förväntas vända utvecklingen, nämligen företagen.
            Nya skatter, pålagor, avgifter och regleringar läggs på dem som
            skall skapa de nya jobben och vara med om att betala av på statsskulden.
          </note>
          <note>
            Min fråga till Göran Persson är hur han får den ekvationen att
            gå ihop.
          </note>
          <note>
            Anf. 69 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Om ekvationen ställs upp så som Järrel ställer upp
            den får man den inte att gå ihop. Men den ställs inte upp på så
            sätt. När Järrel pekar ut en grupp, som skulle bära den tyngsta
            bördan, är det en felaktig beskrivning.
          </note>
          <note>
            Den opinion ni möter, värderade riksdagsledamöter, är bl.a. den
            som Järrel påpekar. Men ni möter också opinionen från pensionärer,
            som tycker att de bär en för stor börda av saneringen. Ni möter
            opinionen från biståndets företrädare, som tycker att biståndet
            bär en för stor börda av saneringen. Ni möter opinionen från kommunfolket,
            som tycker att den kommunala verksamheten bär en för stor börda
            av saneringen. Så kunde jag räkna upp grupp efter grupp.
          </note>
          <note>
            Därmed vill jag ha sagt, fru talman, att vi väger utomordentligt
            noga av fördelningspolitiken när vi gör våra saneringsprogram.
            Vi är just nu inne i en fas då vi tittar på utfallet av vårpropositionen.
            Om det är så, Henrik S Järrel och övriga, att det har vidtagits
            åtgärder som lägger en för tung börda på framför allt de svagaste
            i samhället, tänker vi rätta till den saken inför höstens budget.
            I det arbetet kommer det så småningom att visa sig vilka som orkar
            vara med och ta ansvaret fullt ut för en rättvis fördelningspolitik.
          </note>
          <note type="speaker">
            Anf. 70 HENRIK S JÄRREL (m)
          </note>
          <note>
            Fru talman! Det skulle vara lättare för mig att tro på vad Göran
            Persson säger om det inte var så att regeringen vid flera tillfällen,
            både under Ingvar
          </note>
          <note>
            Carlsson och nu under Göran Persson, har sagt att det är inom
            företagsamheten som framtidens nya jobb skall skapas. Då gäller
            det för regeringen att också ge signaler till dem som är nuvarande
            företagare och presumtiva, blivande, möjliga företagare. Ge dem
            möjlighet att känna initiativkraft, inspiration, arbetsvilja,
            arbetslust och framtidsoptimism! Men regeringen har ju i sin vårproposition
            snarare andats många luftiga föreställningar om hur ekonomin skall
            antas i framtiden och djärva antaganden om den ekonomiska utvecklingen.
            Jag efterlyser en mera konsekvent och framstegsoptimistisk näringspolitik
            från regeringen och statsministern.
          </note>
          <note>
            Anf. 71 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Så värst djärva är inte antagandena i vårbudgeten,
            snarare är det tvärtom. Det är mycket försiktiga antaganden om
            ekonomisk utveckling.
          </note>
          <note>
            Vi vet om att tidigare regeringar har använt metoden med djärva
            antaganden och hamnat fruktansvärt snett i statsfinansiellt utfall
            - så snett att man t.o.m. en gång i tiden i Sverige lyckades prestera
            500 % ränta, så snett att allting av framtidstro och optimism
            hos små och medelstora företag grusades, så snett att
          </note>
          <note>
            50 000 gick i konkurs. Det skall inte upprepas.
          </note>
          <note>
            Nu är vi igenom en fas av statsfinansiell sanering och stabilisering.
            Räntorna faller, kronan stärks, inflationen är låg. Räntorna ser
            ut att fortsätta ytterligare en bit nedåt.
          </note>
          <note>
            Nu satsar vi på utbildning, kompetens. Vi har också tagit fram
            en möjlighet att göra avdrag för reparationer i fastigheter.
          </note>
          <note>
            Små saker var och en för sig kan tyckas. Stora saker i perspektiv
            av hur det en gång såg ut. Jag är ganska säker på att man i alla
            små och medelstora företag känner större säkerhet och framtidsoptimism
            med fallande räntor än med den situation vi hade en gång i tiden,
            när Henrik Järrel och hans partikamrater fick pröva sitt recept.
          </note>
          <note>
            Pensionsreformen
          </note>
          <note type="speaker">
            Anf. 72 INGRID SKEPPSTEDT (c)
          </note>
          <note>
            Fru talman! Jag vill fråga statsrådet Maj-Inger
          </note>
          <note>
            Klingvall: Vilka åtgärder är statsrådet beredd att vidta för
            att förhindra osäkerheten om och förseningar av pensionsreformens
            genomförande?
          </note>
          <note>
            Anf. 73 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Det finns inga planer på några förseningar i förhållande
            till de planer som föreligger i dag. Den tidtabell som vi arbetar
            efter nu är den som gäller.
          </note>
          <note type="speaker">
            Anf. 74 INGRID SKEPPSTEDT (c)
          </note>
          <note>
            Fru talman! Jag tackar för svaret.
          </note>
          <note>
            Då vill jag fråga: När kan riksdagen tänkas få lagpropositionen
            om intjänanderegler och reservsystemets utformning för behandling?
          </note>
          <note>
            Anf. 75 Statsrådet MAJ-INGER
          </note>
          <note>
            KLINGVALL (s)
          </note>
          <note>
            Fru talman! Under nästa år.
          </note>
          <note>
            Gymnasieskolan
          </note>
          <note>
            Anf. 76 CARL-JOHAN WILSON (fp)
          </note>
          <note>
            Värderade talman! Gymnasieskolan diskuteras nu hejdlöst på alla
            möjliga ställen. Jag skulle vilja fråga om regeringen kan lämna
            några konkreta exempel på det som står i regeringsförklaringen
            om att kvaliteten i gymnasieskolan skulle höjas. Jag tror att
            många skulle uppskatta att få något exempel på detta.
          </note>
          <note>
            Två generationers utbildningsministrar är här, ja, t.o.m. tre,
            vi får se vem som svarar.
          </note>
          <note>
            Anf. 77 Statsrådet YLVA JOHANSSON (s)
          </note>
          <note>
            Fru talman! Den nya gymnasieskolan har tillkommit just för att
            höja kvaliteten i gymnasieutbildningen. En av de viktigaste orsakerna
            var att den gamla gymnasieskolan inte höll måttet. Framför allt
            gällde det de tvååriga utbildningarna, som inte gav en tillräckligt
            högkvalitativ utbildning för de nya krav som nu ställs på arbetsmarknaden
            och i samhällslivet, vill jag lägga till.
          </note>
          <note>
            Den stora reformen av gymnasieskolan har genomförts under ganska
            kort tid. Det har varit en mycket tuff situation ute i gymnasieskolorna,
            inte minst för alla dem som arbetar i gymnasieskolan.
          </note>
          <note>
            Det är rimligt att vi nu ger gymnasieskolan en viss tid för att
            fullfölja intentionerna bakom gymnasiereformen. Jag tror att vi
            skall vara litet försiktiga med att snabbt komma med några nya
            recept för gymnasieskolan. Däremot kommer regeringen att lägga
            fram vissa förslag för att underlätta för gymnasieskolan att fullfölja
            reformen.
          </note>
          <note>
            Vi har lyssnat noga på de utvärderingar som har gjorts av gymnasieskolan
            för att underlätta att den första intentionen, kvalitetshöjning
            i gymnasieskolan, fullföljs. Därefter är det dags att gå vidare.
            Men låt oss först klara av den första uppgiften.
          </note>
          <note>
            Anf. 78 CARL-JOHAN WILSON (fp)
          </note>
          <note>
            Värderade talman! Det låter ju bra, men det är precis det som
            står i regeringsförklaringen. Jag hade hoppats att statsrådet
            kunde läcka något konkret exempel här i riksdagen, så att man
            kan svara konkret på alla de frågor vi får från gymnasieungdomar
            och lärare, t.ex.: Jag har hört att statsrådet har sagt att det
            kommer vi att göra för att höja kvaliteten. Det var ett sådant
            exempel som jag hade hoppats på att få. Det andra hade jag kunnat
            räkna ut bara genom att läsa regeringsförklaringen.
          </note>
          <note>
            Anf. 79 Statsrådet YLVA JOHANSSON (s)
          </note>
          <note>
            Fru talman! Jag är inte säker på att gymnasieskolan skulle känna
            sig så väldigt trygg med att nya förändringar i gymnasieskolan
            kom dem till del genom att de fick höra att en riksdagsledamot
            hade hört någon säga något. Jag tror inte heller att man skall
            ha den förväntningen på den här frågestunden att den skall vara
            ett tillfälle för olika läckor från regeringens arbete.
          </note>
          <note>
            Däremot kan jag gärna säga att vi sedan ett och ett halvt år
            tillbaka har en särskild utredning som heter
          </note>
          <note>
            Skolkommittén, som bl.a. tittar på kvalitetsfrågorna, hur man
            generellt sett skall kunna höja kvaliteten på utbildningen i ungdomsskolan
            genom att på olika sätt stimulera en pedagogisk utveckling och
            genom att öka elevernas eget inflytande över sitt lärande.
          </note>
          <note>
            Nedskärningar vid Polisen
          </note>
          <note type="speaker">
            Anf. 80 ALICE ÅSTRÖM (v)
          </note>
          <note>
            Fru talman! Jag har en fråga till justitieministern som gäller
            de uppsägningar som sker inom Polisen av den administrativa personalen.
          </note>
          <note>
            Det är uppenbarligen så att kontrollen över ekonomin hos Polisen
            länge har varit bristfällig. Inte minst tycks detta gälla i Stockholms
            län. Det är det som är bakgrunden till de nedskärningar man gör
            nu.
          </note>
          <note>
            Men hanteringen av de nedskärningar som man nu gör tycks trubbig.
          </note>
          <note>
            Man säger upp totalt 1 600 personer i den administrativa personalen.
            I Stockholm är det extremt, 800
          </note>
          <note>
            stycken, vilket innebär varannan anställd. Detta riskerar att
            förstöra närpolisreformen, eftersom poliser skall gå in och göra
            administrativa uppgifter.
          </note>
          <note>
            Vilka åtgärder tänker justitieministern vidta för att närpolisverksamheten
            skall kunna fortsätta och utvecklas?
          </note>
          <note>
            Anf. 81 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Först och främst kanske jag skall rätta frågeställningen
            litet grand. Det är alltså inte fråga om uppsägningar, det är
            fråga om varsel. Varslen sker nu i ett läge där man inte riktigt
            vet i vilken utsträckning uppsägningar faktiskt kommer att behöva
            ske. Det görs för att man skall ha en framförhållning, mot bakgrund
            av att en hel del av polismyndigheterna ligger litet grand efter
            i sin planering av hur man skall anpassa sina resurser efter de
            ramar som är givna sedan ett år tillbaka. Det är naturligtvis
            bra att polismyndigheterna har tagit sitt ansvar när det gäller
            att planera polisarbetet och resursanvändandet.
          </note>
          <note>
            Att man i så stor utsträckning har valt att varsla de civilanställda
            sammanhänger med det mycket omfattande reformarbete som pågår
            inom polismyndigheterna. Av den information som jag hittills har
            fått från länspolismästare och från Rikspolisstyrelsen framgår
            det att man bedömer att de åtgärder som var påbörjade vad gäller
            rationalisering och effektivisering av det administrativa arbetet
            inom polismyndigheterna kommer att leda till ett betydligt mindre
            behov av den typen av personal.
          </note>
          <note>
            Avsikten med varslen är icke, har det försäkrats mig från alla
            länspolismästare som är berörda, att poliser skall övergå till
            att göra administrativt arbete.
          </note>
          <note>
            Mot den bakgrunden är icke heller närpolisverksamheten hotad
            på något sätt.
          </note>
          <note type="speaker">
            Anf. 82 ALICE ÅSTRÖM (v)
          </note>
          <note>
            Fru talman! Jag tackar justitieministern för svaret.
          </note>
          <note>
            Min fråga blev givetvis fel. Det handlar om varsel.
          </note>
          <note>
            Jag tror också att man kan effektivisera i administrationen inom
            Polisen. Men jag är mycket tveksam till att det kan innebära varannan
            anställd här i Stockholm.
          </note>
          <note>
            Men det är bra att justitieministern svarar på det sätt som hon
            gör, att det finns försäkringar från länspolismästare att det
            inte är poliser som skall gå in och göra detta arbete. Det är
            ju ett argument som framförs mycket i den allmänna debatten och
            som väcker stor oro ute hos allmänheten för att poliserna inte
            skall kunna fullfölja de uppgifter som de har.
          </note>
          <note>
            Jag tackar så mycket för svaret.
          </note>
          <note type="speaker">
            Anf. 83 MICHAEL STJERNSTRÖM (kds)
          </note>
          <note>
            Fru talman! Jag har också en fråga om Polisen till justitieministern.
          </note>
          <note>
            I sommar kommer 300 poliser att vara färdiga med sin utbildning
            på Polishögskolan. Nästa sommar blir det lika många till. Som
            det ekonomiska läget ser ut inom Polisen kommer ett stort antal
            av dessa poliser inte att kunna erbjudas jobb inom Polisen.
          </note>
          <note>
            Speciellt allvarlig är situationen inom Stockholmspolisen, eftersom
            pengar har omfördelats från Stockholmspolisen till andra delar
            av landet. Stockholm kommer inte att i sommar kunna ta emot de
            140 poliser som skulle tjänstgöra i Stockholm. Det är en helt
            unik situation att säga upp poliser innan de börjar.
          </note>
          <note>
            Kommer justitieministern att vidta någon åtgärd för att färdigutbildade
            poliser inte skall behöva inleda sin polisbana med att bli arbetslösa?
          </note>
          <note>
            Anf. 84 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det är polismyndigheten under ledning av Rikspolisstyrelsen
            som genomför planering och fattar beslut om vilken rekrytering
            av poliser som man skall ha till Polishögskolan. Det är också
            myndigheten själv som gör planeringen för hur man skall omhänderta
            de nyutexaminerade poliserna.
          </note>
          <note>
            Enligt de uppgifter jag i dag har från Rikspolisstyrelsen är
            man inte färdig med den analys som man håller på med. Den grundar
            sig på de uppgifter som länspolismästarna nu i dagarna har lämnat
            till Rikspolisstyrelsen. Den skall analyseras, och ett möte skall
            äga rum mellan alla länspolismästare i början av maj månad. Jag
            räknar med att Rikspolisstyrelsen någon gång i mitten av maj månad
            kan svara på den typ av frågor som jag har ställt till dem och
            som i stor utsträckning liknar de frågor som Michael Stjernström
            ställer till mig.
          </note>
          <note type="speaker">
            Anf. 85 MICHAEL STJERNSTRÖM (kds)
          </note>
          <note>
            Fru talman! Den här utbildningen har ju kostat en hel del pengar,
            så rent samhällsekonomiskt för staten vore det vansinnigt att
            kasta ut de här människorna i arbetslöshet. Deras chanser att
            minska och förebygga brott minskas också betydligt. Om det visar
            sig i den analys som kommer nu i maj att man inte har resurser
            inom Polisen att anställa de här nyutexaminerade poliserna, kommer
            då justitieministern att verka för ytterligare pengar i den budget
            som kommer att läggas fram i september så att man kan klara de
            här tjänsterna?
          </note>
          <note>
            Anf. 86 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det finns ingen anledning att föregripa polismyndigheternas
            egen analys av situationen. Vi får ta ställning till situationen
            när vi vet hurdan den faktiskt är. Jag tycker att det är mycket
            olyckligt att vi inte tidigare har haft bättre grepp om hur resurssituationen
            ser ut hos Polisen, men nu är det som det är.
          </note>
          <note>
            Jag avstår från att över huvud taget göra några bedömningar förrän
            jag har ett bättre faktaunderlag, men jag vill samtidigt understryka
            att de budgetramar som riksdagen har fastställt för Polisen gäller.
          </note>
          <note type="speaker">
            Anf. 87 CHRISTEL ANDERBERG (m)
          </note>
          <note>
            Fru talman! Jag vill också ställa en fråga till statsrådet Freivalds
            angående Polisen.
          </note>
          <note>
            Det finns ju kärnuppgifter som bara staten kan sköta, exempelvis
            rättsväsendet. Det som bara staten kan sköta borde rimligen staten
            sköta väl. I många sammanhang har det framhållits, exempelvis
            av Lindbeckkommissionen, att rättsväsendet är just en sådan kärnuppgift
            som inte har skötts väl under de senaste
          </note>
          <note>
            25 åren, utan tvärtom har stått i strykklass.
          </note>
          <note>
            Vi moderater vill ju generellt spara mycket mer i statens utgifter
            än vad Socialdemokraterna lyckas samla sig till, men vi spar med
            sans och förnuft och inte på statens kärnuppgifter.
          </note>
          <note>
            Jag vill fråga statsrådet Freivalds: Anser statsrådet att det
            är politiskt och principiellt riktigt att lägga samma besparingskrav
            på en sådan kärnuppgift som polisen har som på myndigheterna i
            övrigt?
          </note>
          <note>
            Anf. 88 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Nej, regeringen anser inte att man skall ställa samma
            besparingskrav på rättsväsendet som på övriga myndigheter, och
            det framgår också av de beslut som riksdagen har fattat på grundval
            av förslag från regeringen.
          </note>
          <note>
            Polis och andra delar av rättsväsendet har mindre besparingskrav
            på sig, bl.a. av det skälet att det är sådana funktioner där vi
            har bedömt att rationaliseringsmöjligheterna inte är lika stora
            som hos andra myndigheter.
          </note>
          <note>
            Men just som Christel Anderberg säger är detta kärnuppgifter
            för ett samhälle och för en stat att sköta, och de skall skötas
            väl. I det arbete som nu pågår hos polismyndigheten ligger just
            uppgiften att se till att detta arbete sköts mycket väl, bättre
            än det hittills har skötts. Det är bakgrunden till det mycket
            omfattande reformarbete som går ut på inrättandet av närpolisverksamheten
            som basfunktion hos Polisen, det problemorienterade arbetssättet
            och ett betydligt effektivare administrativt system för att säkerställa
            att resursanvändningen är den bästa. Allt detta syftar till att
            denna kärnverksamhet skall fungera bättre än den hittills har
            gjort.
          </note>
          <note type="speaker">
            Anf. 89 CHRISTEL ANDERBERG (m)
          </note>
          <note>
            Fru talman! Jag delar statsrådet Freivalds uppfattning att närpolisorganisationen
            och det problemorienterade sättet att arbeta är hoppingivande
            nya ingredienser. Det är bara det att en omorganisation som sådan
            tar stora resurser och stora krafter i anspråk.
          </note>
          <note>
            Jag lyssnade delvis på interpellationsdebatten om
          </note>
          <note>
            Polisen här för någon timme sedan, och då medgav statsrådet att
            det kommer att ta lång tid innan vi kan skörda frukterna av den
            här omorganisationen. Men resurserna behövs ju nu, annars riskerar
            hela denna i och för sig angelägna omorganisation att bli en stor
            flopp, och det vore oerhört tragiskt.
          </note>
          <note>
            Därför vill jag fråga statsrådet Freivalds om hon är beredd att
            ompröva besparingskraven på poliserna om det visar sig att besparingskraven
            får alltför stor inverkan på den polisiära operativa verksamheten.
          </note>
          <note>
            Anf. 90 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det är helt riktigt att ett sådant omfattande reformarbete
            som pågår hos Polisen i sin tur tar mycket kraft av Polisens arbete.
            Det är inte lätt att genomföra en sådan genomgripande förändring
            som det är frågan om. Men jag kan inte se att det skulle ha någon
            större betydelse i det avseendet egentligen om resurserna var
            något mindre eller något större. Det kan t.o.m. vara en stimulans
            i själva förändringsarbetet att samtidigt ha anledning att mycket
            noggrant överväga hur man använder sina resurser. Det finns tecken
            på att det är på det viset.
          </note>
          <note>
            När det gäller Polisens resurser kan jag bara upprepa samma sak
            igen. De beslut vi har fattat står fast.
          </note>
          <note>
            Vi analyserar situationen, och vi har ingen anledning med det
            sakunderlag vi har i dag att ha någon annan uppfattning än tidigare.
          </note>
          <note>
            Avvecklingen av kärnkraften
          </note>
          <note type="speaker">
            Anf. 91 PER UNCKEL (m)
          </note>
          <note>
            Fru talman! Jag vill återvända till den kärnkraftsdebatt som
            inledde den här frågestunden och rikta en fråga till Göran Persson.
          </note>
          <note>
            I och för sig skulle jag vara intresserad av att höra honom utveckla
            hur en socialdemokratisk regering kan komma på idén att stänga
            av kärnkraftverk med en massarbetslöshet plågande landet. Varje
            regering som har engagemang i jobben borde snarast dra slutsatsen
            att det är bra med riklig tillgång till billig ström.
          </note>
          <note>
            Jag tänkte emellertid be att få ställa en annan fråga, och den
            har sin utgångspunkt i ett anförande Göran Persson uppenbarligen
            höll i lördags, där han utvecklade en ny ekonomisk teori.
          </note>
          <note>
            Alla utom Göran Persson vet att en avstängning av kärnkraftverk
            kostar mycket stora pengar. Göran
          </note>
          <note>
            Persson hävdade i lördags teorin att det var mer ekonomiskt fördelaktigt
            och mer till gagn för industrin ju fortare vi stängde av de kärnkraftverk
            som levererar strömmen. Jag skulle vara mycket tacksam, fru talman,
            om Göran Persson för kammaren ville utveckla denna intressanta
            teori ytterligare.
          </note>
          <note>
            Anf. 92 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Jag skall göra det, inte bara för kammaren, utan
            för samtliga partier i partiledaröverläggningar, där väl också
            Moderaterna så småningom skall komma in i något slags samtalston
            som kan anses kunna betecknas som konstruktiv.
          </note>
          <note>
            Vad jag sade i lördags, och vad jag har sagt under hela våren
            i olika anföranden, är att den högröstade opinion som Unckel är
            ett uttryck för inte precis stått längst fram i debatten vid de
            tillfällen då vi har haft haverier i kärnkraftverk. Då har de
            politiker som har fått ta ansvar för energiförsörjningen, särskilt
            för den tunga elintensiva industrin, varit politiker som är ansvarskännande,
            ofta ibland tveksamma till kärnkraften, såsom Birgitta Dahl.
          </note>
          <note>
            Moderaterna och alla andra i kammaren har bestämt sig för att
            vi inte skall bygga någon ny kärnkraft. Därmed står vi inför en
            period då befintliga reaktorer skall avvecklas. Vi har olika uppfattning
            om hur lång tid det där skall ta. En sak har vi gemensam:
          </note>
          <note>
            De skall ersättas. De skall ersättas på ett lugnt och sansat
            sätt, och vi skall ha kontroll på den processen.
          </note>
          <note>
            Jag tror inte det politiska etablissemang, oavsett om det är
            blått eller rött eller grönt, som för närvarande har inflytande
            över politiken kommer att vara trovärdigt om någonting inträffar
            - vilket Gud förbjude att det gör - om vi samtidigt inte har påbörjat
            en avveckling. Paradoxen blir då: Den som vill ha en långsiktig
            trygg strömleverans till den svenska basindustrin bör inse att
            vi själva skall ha kontroll över avvecklingen av kärnkraften.
            Den skall inte forceras fram snabbt därför att det händer någonting
            i vår omvärld som drastiskt förändrar opinionsläget.
          </note>
          <note>
            Det är i korthet en sammanfattning av vad jag har sagt, och jag
            tror att det kan vara en ganska vettig utgångspunkt för samtal
            mellan partier som känner ansvar för Sverige.
          </note>
          <note type="speaker">
            Anf. 93 PER UNCKEL (m)
          </note>
          <note>
            Fru talman! Göran Perssons teori påminner mycket om den tanke
            som i all enkelhet skulle låta ungefär så här: Om jag har en bil
            som jag vet är funktionsduglig i 15 år skulle det vara en poäng
            för mig som bilägare att skrota den efter 5 år. Alla vet att det
            inte är så. Det är en fördel att använda bilen så länge den är
            säker.
          </note>
          <note>
            Alternativet till den Göran Perssonska teorin -
          </note>
          <note>
            som såvitt jag förstår ingen ekonom någonsin har kommit på att
            hävda - är att säga som med sådan tydlighet sades vid folkomröstningen
            år 1980: Vi använder kärnkraftverken så länge de är säkra; inte
            längre och inte kortare. De år som kärnkraftverken alltjämt är
            säkra - och det är ett avsevärt antal år enligt de experter som
            finns - skulle vi ty följande kunna dra nytta av dessa kärnkraftsverks
            tjänster.
          </note>
          <note>
            Då blir återigen min fråga till Göran Persson: Hur kan det vara
            en ekonomisk poäng att stänga av en kraftanläggning som producerar
            billig ström och som är säker innan den har kommit till en punkt
            då den av säkerhetsmässiga skäl borde utrangeras? Hur går detta
            räknestycke ihop?
          </note>
          <note>
            Anf. 94 Statsminister GÖRAN
          </note>
          <note>
            PERSSON (s)
          </note>
          <note>
            Fru talman! Vad Per Unckel inte lyssnar på är min poäng i resonemanget.
            Vi skall inte försätta oss i ett läge där vi handlar för sent.
            Vi skall när vi gör denna gigantiska omställning i energisystemet
            vara i ett sådant läge att vi kan göra det på ett sätt som är
            förutsägbart, ekonomiskt uthålligt och långsiktigt.
          </note>
          <note>
            Parallellen med bilar är ungefär så vårdslös som
          </note>
          <note>
            Per Unckels hantering av olika frågeställningar. Det är litet
            svårare, Per Unckel, än att jämföra med bilar som är si eller
            så gamla. Om detta är moderaternas uppfattning riktar jag mig
            även till dem. Detta rör basen för det svenska välfärdssamhället.
          </note>
          <note>
            Detta är en teknik som har visat sig vara förenad med risker
            som man inte runt om i världen alltid har kunnat hantera. I Sverige
            har vi gjort det. Jag har stor tilltro till den svenska kompetensen
            på området. Men vi vet alla att det finns en bortre parentes.
            Före den skall det ske en avveckling. Den vill jag inte skall
            drivas fram av att bilen blir för gammal, för att använda Per
            Unckels terminologi. Det skall göras på ett sådant sätt att vi
            har kontroll på processen. Då vet vi av alla erfarenheter att
            det också blir ekonomiskt realistiskt och rimligt.
          </note>
          <note>
            Det är till ett sådant samtal regeringen inbjuder. Om moderaterna
            vill släppa den begagnade bil-handelns värld och delta är de välkomna.
            Om de föredrar den här typen av retorik tror jag att de redan
            från början ställer sig vid sidan om.
          </note>
          <note>
            Mänskliga rättigheter
          </note>
          <note type="speaker">
            Anf. 95 LENA KLEVENÅS (s)
          </note>
          <note>
            Fru talman! Jag har en fråga till utrikesministern om mänskliga
            rättigheter. I början av maj äger det rum en stor Östersjökonferens
            i Visby dit statscheferna runt Östersjön är inbjudna. Jag undrar
            hur regeringen tänker använda denna fina möjlighet till att driva
            på i kampen för mänskliga rättigheter.
          </note>
          <note>
            Jag tänker t.ex. på att många länder fortfarande har dödsstraff
            och också tillämpar det. Jag tänker på flyktingarna i Litauen.
            De strandade på väg till Sverige, fraktades i en godsvagn mellan
            olika länder och har nu suttit internerade en väldigt lång tid.
            Jag tycker att det kunde finnas goda möjligheter att ta upp flyktingfrågan
            i Litauen och dödsstraffet i Estland, Lettland och Litauen i diskussionen
            på Östersjökonferensen. Hur tänker regeringen ta till vara den
            fina möjligheten att göra detta?
          </note>
          <note>
            Anf. 96 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Detta toppmöte i Visby i början av maj har en mycket
            bred agenda. Det alltifrån hur vi skall samarbeta tillsammans
            ekonomiskt, investeringar, breda miljöfrågor till kulturellt och
            folkligt samarbete. I den senare dimensionen, som gäller hur vi
            skall bygga våra samhällen, finns naturligtvis också frågor om
            mänskliga rättigheter. Det finns med i det konceptet även om detta
            inte på något vis är en konferens speciellt om mänskliga rättigheter.
          </note>
          <note>
            Vi har många gånger tillfälle att tala med de baltiska staterna
            om mänskliga rättigheter och flyktingsituationen, eftersom vi
            numera träffas så ofta. Jag kan försäkra Lena Klevenås att dessa
            frågor kommer upp mer i dessa sammanhang än att de direkt kommer
            att behandlas vid Visbymötet.
          </note>
          <note>
            Kinesiska barnhemsbarn
          </note>
          <note type="speaker">
            Anf. 97 ISA HALVARSSON (fp)
          </note>
          <note>
            Fru talman! Jag skulle också vilja ställa en fråga till utrikesministern.
            Vi var några stycken som alldeles nyss träffade doktor Zhang Shuyun
            som var tvungen att fly ifrån Shanghai sedan hon avslöjat de förfärliga
            interiörerna på ett barnhem där. Hon visade oss i ord och bild
            och genom medicinska journaler hur man medvetet svälter ihjäl
            barnen. Det var fruktansvärt att höra.
          </note>
          <note>
            Hon slutade med att säga ungefär så här: Jag hoppas att utlänningarna
            hjälper oss att få bättre förhållanden på barnhemmen i Kina. Jag
            skulle vilja fråga statsrådet: Vad gör nu den svenska regeringen?
          </note>
          <note>
            Anf. 98 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Detta är en fråga som vi har diskuterat många gånger
            här i kammaren. Jag har direkt tagit upp den här frågan med den
            kinesiska regeringen under mitt besök i Kina i oktober. Jag har
            också flera gånger på andra sätt i internationella konferenser
            och via den kinesiska ambassadören här i Stockholm tagit upp dessa
            frågor.
          </note>
          <note>
            De bilder vi har sett och de rapporter vi har läst visar en allvarlig
            situation på barnhemmen i Kina. Jag hoppas att den internationella
            uppmärksamheten, bl.a.
          </note>
          <note>
            från Sverige, påverkar Kina så att man ser till att personalen
            hanterar det på ett annorlunda sätt. Jag tycker att detta är särskilt
            tragiskt i ett land som Kina.
          </note>
          <note>
            Allmänt sett är det med de få barn som varje familj har det naturliga
            i Kina att man verkligen ömmar om sina barn. Man bär dem verkligen
            på sina händer. Då är den här typen av information så mycket mer
            obehaglig att möta.
          </note>
          <note>
            Det är klart att vi gör allt vad vi kan för att påverka.
          </note>
          <note>
            Dock är Kina en mycket suverän stat som hanterar detta på sitt
            sätt. Våra möjligheter till påverkan har begränsningar.
          </note>
          <note>
            Hemundervisning
          </note>
          <note>
            Anf. 99 MARIETTA DE POURBAIX-
          </note>
          <note>
            LUNDIN (m)
          </note>
          <note>
            Fru talman! Skollagen möjliggör vid särskilda skäl hemundervisning,
            dvs. att barnen får undervisas i hemmet och då oftast av föräldrarna.
            Mot denna möjlighet har jag ingenting att invända. Men det finns
            exempel på att en kommun fattar ett beslut om hemundervisning
            som sedan överklagas i domstol.
          </note>
          <note>
            Domstolen tar sedan hela läsåret på sig för att avkunna en dom.
            Detta gör att båda parterna, både hemmet och skolan, lever i ovisshet
            under hela läsåret.
          </note>
          <note>
            Den här typen av ärenden får bara avgöras för ett år i taget.
            Det gör att det kan bli fråga om rättsliga oklarheter år ut och
            år in. Det finns ett aktuellt fall där det fortfarande inte är
            avgjort i första instans fastän det har gått två läsår. Jag tycker
            att det är oacceptabelt. Oavsett hur domstolen nu kommer att fatta
            beslut i det här speciella fallet, kommer det att fattas ett nytt
            beslut av kommunen som kommer att överklagas. Det betyder att
            det finns tre läsår i följd där man inte vet vad som gäller. Det
            är barnet som drabbas av att det inte finns klara besked.
          </note>
          <note>
            Jag vill naturligtvis inte ha någon kommentar i det enskilda
            fallet. Jag skulle kunna ställa frågan till både skolministern
            och justitieministern. Jag väljer att ställa den till justitieministern.
            Anser justitieministern att det är rimligt att förvaltningsdomstolar
            tar så lång tid på sig att avkunna en dom att domen när den väl
            kommer saknar betydelse? Så här kan det fortsätta år efter år.
          </note>
          <note>
            Anf. 100 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det är inte möjligt för mig att svara på frågan av
            det enkla skälet att jag inte vet vad orsaken är till att det
            har tagit så lång tid. Det kan vara beroende på många förhållanden
            som inte behöver vara direkt hänförliga till domstolen.
          </note>
          <note>
            Anf. 101 MARIETTA DE POURBAIX-
          </note>
          <note>
            LUNDIN (m)
          </note>
          <note>
            Fru talman! Då blir min fråga till justitieministern i stället
            denna: Skulle man i ett ärende av detta slag, när man ändå behöver
            få ett beslut inom en rimlig tid, kunna tänka sig att göra någonting?
            Man skulle t.ex.
          </note>
          <note>
            kunna säga att förvaltningsdomstolarna skall avkunna dom skyndsamt
            eller med förtur.
          </note>
          <note>
            Detta borde göras för att inte den enskilda människan skall hamna
            i en situation där han eller hon kan gå igenom hela skoltiden
            utan att få ett klart besked.
          </note>
          <note>
            Detta kan faktiskt sättas i system, och då blir det nästan en
            parodi.
          </note>
          <note>
            Anf. 102 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det finns naturligtvis möjligheter att i lagstiftningen
            ange att vissa typer av mål skall han
          </note>
          <note>
            dläggas med förtur. Man kan t.o.m. ha regler som anger inom vilken
            tid beslut skall fattas.
          </note>
          <note>
            Jag kan inte på något sätt bedöma om detta är en ärendetyp som
            bör regleras på det sättet.
          </note>
          <note>
            Fristående skolor
          </note>
          <note type="speaker">
            Anf. 103 TOMAS HÖGSTRÖM (m)
          </note>
          <note>
            Fru talman! Jag vill ställa en fråga till statsrådet
          </note>
          <note>
            Ylva Johansson.
          </note>
          <note>
            Genom förslagen i propositionen om fristående skolor som nu har
            gått på remiss till Lagrådet ges kommunerna ökade möjligheter,
            på friskolornas bekostnad. En annan konsekvens är att skolpengen
            försvinner.
          </note>
          <note>
            Motivet i förslagen, i debatten och i propositionen, har varit
            omtanke om kommunernas situation. Det är min - välvilliga - tolkning.
            Det står i propositionen att det kan finnas risk för påtagliga
            negativa följder för skolväsendet i den kommun där skolan är belägen.
          </note>
          <note>
            Det har även hävdats att friskolorna leder till ökade kostnader
            för kommunerna.
          </note>
          <note>
            I en utredning från Skolverket om de ekonomiska konsekvenserna
            av friskoleetableringar, som nu redovisas bl.a. i pressen, görs
            gällande att etableringarna inte har medfört några extra kostnader
            i de studerade kommunerna. Om uppgifterna i Skolverkets rapport
            stämmer innebär det att propositionen bygger på felaktiga antaganden.
          </note>
          <note>
            Anser skolministern att det utifrån Skolverkets rapport finns
            skäl att ompröva de beslut som är aktuella för regelverket när
            det gäller friskoleverksamhet i Sverige?
          </note>
          <note>
            Anf. 104 Statsrådet YLVA
          </note>
          <note>
            JOHANSSON (s)
          </note>
          <note>
            Fru talman! Låt mig först klargöra några saker.
          </note>
          <note>
            Regeringen har ännu inte avlämnat någon proposition om de framtida
            reglerna för fristående skolor. Som ett led i beredningsarbetet
            har regeringen överlämnat en remiss till Lagrådet. Regeringen
            kommer att återkomma till riksdagen med en proposition när beredningsarbetet
            är klart.
          </note>
          <note>
            I lagrådsremissen är dock utgångspunkten elevers lika rätt till
            en likvärdig och god utbildning och lika rätt till valfrihet inom
            skolsystemet. Det betyder att regeringens utgångspunkt har varit
            att en elevs rätt att välja att gå i en fristående skola inte
            får inskränka en annan elevs rätt att välja att gå i en kommunal
            skola.
          </note>
          <note>
            Utgångspunkten skall vara att alla elever skall ha en likvärdig
            rätt till en likvärdig och god utbildning av hög kvalitet samt
            lika rätt till valfrihet.
          </note>
          <note>
            Regeringen har inte grundat sitt förslag om den framtida regleringen
            på några antaganden om ekonomiska konsekvenser, vare sig av den
            nuvarande, den tidigare eller den framtida regleringen.
          </note>
          <note>
            Jag vill gärna påminna Tomas Högström om att hans eget parti,
            när hans egen partivän var skolminister, lade fram förslag om
            den reglering för fristående gymnasieskolor som nu gäller. Det
            är samma typ av reglering som vi nu föreslår skall gälla också
            för fristående grundskolor. Om det finns påtagliga negativa effekter
            för det övriga skolväsendet, för eleverna i den kommunala skolan,
            gäller att man inte skall ge rätt till bidrag.
          </note>
          <note>
            Det stämmer inte att den rapport som Tomas
          </note>
          <note>
            Högström hänvisade till skulle vara framtagen av
          </note>
          <note>
            Skolverket. Det finns ännu inte någon sådan rapport.
          </note>
          <note>
            Däremot är det planerat att Skolverket skall avlämna en rapport
            i juni. Jag har ingen anledning att kommentera de obekräftade
            uppgifter som har förekommit i tidningsartiklar.
          </note>
          <note type="speaker">
            Anf. 105 TOMAS HÖGSTRÖM (m)
          </note>
          <note>
            Fru talman! Som jag också redovisade i min fråga, hänvisade jag
            till en proposition som nu är remitterad till Lagrådet.
          </note>
          <note>
            Den gäller ändringar i befintliga regelverk som innebär omställningar
            för friskolorna. Jag hävdar fortfarande att de antaganden som
            ligger till grund för den propositionstext som redovisats bl.a.
            handlar om kommunernas ekonomiska situation. Det gäller konsekvenserna
            av beslut som kommunerna fattar.
          </note>
          <note>
            Slutsatsen och frågan blir denna: När Skolverket redovisar sin
            rapport, och om uppgifterna stämmer, är statsrådet Ylva Johansson
            då beredd att rätta de uppgifter som har legat till grund för
            eventuella beslut i riksdagen?
          </note>
          <note>
            Anf. 106 Statsrådet YLVA
          </note>
          <note>
            JOHANSSON (s)
          </note>
          <note>
            Fru talman! Jag tror ändå att jag är ganska väl informerad om
            de antaganden som ligger till grund för regeringens politik och
            förslag.
          </note>
          <note>
            Jag kan försäkra Tomas Högström om att regeringen varken har
            utgått ifrån kommunernas eller de fristående skolornas ekonomi.
            Regeringen har utgått ifrån elevernas rätt till en likvärdig och
            god utbildning.
          </note>
          <note>
            Den utgångspunkten får självfallet konsekvenser när det gäller
            de ekonomiska bidrag som en kommun är skyldig att ge en godkänt
            fristående skola, och som en fristående skola har rätt att få
            i de fall den har blivit godkänd för bidrag. Regeringens utgångspunkt
            är dock inte på något sätt kommunens eller den fristående skolans
            ekonomi - den är elevens rätt.
          </note>
          <note>
            Förbud mot barnpornografi
          </note>
          <note type="speaker">
            Anf. 107 DAN ERICSSON (kds)
          </note>
          <note>
            Fru talman! Jag vill ställa en fråga till justitieministern.
            Under den förra mandatperioden drev vi kristdemokrater tillsammans
            med Socialdemokraterna igenom ett beslut om en grundlagsförändring
            för att stoppa innehav av barnpornografi. Dess värre stoppade
            Moderaterna och Folkpartiet genomförandet av detta beslut förra
            året. Det kommer att kunna träda i kraft år 1999.
          </note>
          <note>
            Under de senaste dagarna har jag sett en del saker i medierna
            som har oroat mig - oroande signaler om att Socialdemokraterna
            kan komma att svänga i denna fråga i den nu arbetande parlamentariska
            utredningen.
          </note>
          <note>
            Jag tycker att regeringen nu måste ge en tydlig markering inför
            det fortsatta arbetet.
          </note>
          <note>
            Mot bakgrund av detta vill jag ställa följande fråga till justitieministern:
            Kommer regeringen att medverka till en försämring av den vilande
            lagstiftningen mot barnpornografi? Lagstiftningen innebär att
            kraftfulla straff kan utdömas fr.o.m. 1999 om man genom innehav
            av barnpornografi bidragit till denna vidriga hantering.
          </note>
          <note>
            Anf. 108 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! När regeringen efter sitt tillträde tillsatte en
            utredning för att se över frågan om barnpornografi var det uttalade
            syftet att utredningen hade till uppgift att se dels hur det vilande
            grundlagsförslaget kunde förbättras i något avseende, dels hur
            bekämpningen av barnpornografi i övrigt kunde förbättras.
          </note>
          <note>
            Detta är utredningens uppdrag. Jag räknar med att den fullgör
            det, och att den kommer med ett förslag i enlighet med direktiven.
          </note>
          <note type="speaker">
            Anf. 109 DAN ERICSSON (kds)
          </note>
          <note>
            Fru talman! Jag tolkar justitieministerns svar som att det inte
            fråga om att nu dra tillbaka det förslag som riksdagen redan en
            gång har antagit, och därmed försämra lagstiftningen. Det enda
            det kan handla om från utredningens sida är förbättringar.
          </note>
          <note>
            Jag vill bara få bekräftat att detta är en riktig tolkning av
            det svar justitieministern gav.
          </note>
          <note>
            Anf. 110 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Jag kan inte bedöma vad en förbättring av det vilande
            grundlagsförslaget kan innebära.
          </note>
          <note>
            Om en förbättring innebär att man måste dra tillbaka det vilande
            grundlagsförslaget kan jag tänka mig att det är ett bra förslag.
            Då följer det de intentioner som direktiven har.
          </note>
          <note>
            Min uppfattning är fortfarande den som låg till grund för det
            beslut som den förra riksdagen fattade - att vi måste ha en lagstiftning
            som gör det möjligt att komma åt all barnpornografi. Det innebär
            även kriminalisering av innehav av sådan.
          </note>
          <note>
            Mobbning i skolan
          </note>
          <note type="speaker">
            Anf. 111 SOFIA STEINER (s)
          </note>
          <note>
            Fru talman! Jag vill ställa en fråga skolministern.
          </note>
          <note>
            Den handlar om mobbning i skolorna. Det har kommit en rapport
            om att man inte tar sitt ansvar som man borde.
          </note>
          <note>
            Jag vill fråga hur statsrådet ser på detta. Tänker statsrådet
            göra något särskilt åt det?
          </note>
          <note>
            Anf. 112 Statsrådet YLVA
          </note>
          <note>
            JOHANSSON (s)
          </note>
          <note>
            Fru talman! Den mobbning som finns i skolorna, och även på andra
            ställen i samhället, är ett mycket stort och allvarligt problem.
            Det är stort därför att det är många elever som faktiskt är utsatta
            för någon form av mobbning under sin skoltid, men det är också
            stort av den anledningen att även de elever som inte blir utsatta
            för mobbning lär sig något väsentligt av hur skolan och de vuxna
            människorna i skolan hanterar problemet med mobbningen.
          </note>
          <note>
            Därför är det mycket viktigt att skolorna nu uppfyller de krav
            som ställs i läroplanen, bl.a. detta att det på varje skola skall
            finnas en handlingsplan emot mobbning. Det finns ännu inte på
            samtliga skolor.
          </note>
          <note>
            Staten bidrar bl.a. genom Skolverkets mobbningsprojekt för att
            på olika sätt trycka på ute i kommunerna och på skolorna och för
            att sprida goda exempel på hur man konkret kan arbeta emot mobbning.
          </note>
          <note>
            Jag tror också att man måste ta ett något större grepp och över
            huvud taget diskutera värderingsfrågor mer i skolan. Skolan har
            en viktig uppgift i vår demokrati att hävda, värna och utveckla
            våra grundläggande demokratiska värderingar. Det är en uppgift
            som är ännu större än arbetet att motverka mobbning.
          </note>
          <note>
            På den punkten tror jag att den svenska skolan kan bli bättre
            än den har varit.
          </note>
          <note>
            Jag har tidigare här i riksdagen redovisat att vi planerar att
            tillsätta en särskild arbetsgrupp med uppgift att lägga fram förslag
            om hur våra myndigheter på olika sätt kan samordnas för att på
            bästa sätt stödja det lokala arbetet med värderingsfrågorna i
            skolan.
          </note>
          <note type="speaker">
            Anf. 113 TUVE SKÅNBERG (kds)
          </note>
          <note>
            Fru talman! Den förra läroplanen sade ju att skolan skulle hävda
            de demokratiska värdena men vara neutral till värderings- och
            människosynsfrågor. Men som skolministern sade har det blivit
            en ändring i och med den nuvarande läroplanen där det står att
            värderingar skall hävdas. För två år sedan fattades ett riksdagsbeslut
            om att skolans värdegrund skulle vila på kristen etik och västerländsk
            humanism.
          </note>
          <note>
            Skulle skolministern, utöver det hon redan har sagt, vilja utveckla
            mer om vad en implementering av dessa värderingar skulle kunna
            innebära utöver arbetet mot mobbning, som är en självklarhet?
          </note>
          <note>
            Anf. 114 Statsrådet YLVA
          </note>
          <note>
            JOHANSSON (s)
          </note>
          <note>
            Fru talman! Låt mig först säga att i och med Lgr
          </note>
          <note>
            80 lämnade vi det tidigare ställningstagandet som gällde att
            skolan skulle vara neutral och införde en annan formulering. Skolan
            skulle vara allsidig och saklig. Man kan säga att det därmed gjordes
            ett ställningstagande att skolan också skulle stå för och hävda
            vissa värderingar på ett mer uttalat sätt än vad som hade gällt
            i tidigare läroplaner. Det är alltså ingenting nytt i den läroplan
            som antogs 1994.
          </note>
          <note>
            I den läroplan som nu gäller står det inte att skolans värdegrund
            skall vila på västerländska humanism och kristen etik, utan det
            är en annan formulering.
          </note>
          <note>
            När det gäller dessa frågor vill jag gärna säga att det är viktigt
            att vi stöder det lokala arbetet. Lärarna har, både som lärare
            och därmed som bärare av de värderingar som läroplan och skollag
            grundar sig på, en särskild uppgift. Men även alla andra vuxna
            i samhället totalt och alldeles speciellt i skolan har också en
            viktig uppgift när det gäller att ta initiativ till och svara
            på ungdomars vilja att diskutera värderingsfrågor.
          </note>
          <note>
            Jag har vid flera tillfällen här i riksdagens kammare, bl.a.
            med anledning av diskussioner kring nazipropaganda och rasismpropaganda
            i skolan, tagit upp frågan om hur viktigt det är att skolan tar
            sin demokratiska uppgift att hävda, värna och utveckla våra grundläggande
            demokratiska värderingar på djupaste allvar.
          </note>
          <note>
            Fristående gymnasieskola i Botkyrka
          </note>
          <note type="speaker">
            Anf. 115 CARINA MOBERG (s)
          </note>
          <note>
            Fru talman! Jag har också en fråga till statsrådet
          </note>
          <note>
            Ylva Johansson på temat en sammanhållen skola ur ett integrationsperspektiv.
          </note>
          <note>
            Jag vet att det ligger en fråga för beredning hos regeringen
            angående offentligt stöd till en fristående gymnasieskola i Botkyrka,
            Botkyrka internationella gymnasieskola. Som ett av de absolut
            viktigaste instrumentet för att klara av det växande problemet
            med uppdelning av människor i olika kategorier ser jag utbildningsväsendet.
          </note>
          <note>
            Kommunen har i sitt yttrande till Länsstyrelsen avstyrkt ansökan
            med motiveringen att detta skulle öka segregationen och bidra
            till en flykt av framför allt språkstarka elever från det i dag
            existerande Botvidsgymnasiet. På sikt ser man en risk för att
            den sammanhållna skolan som vi värnar så om skulle skadas. Även
            grannkommunen, den borgerligt styrda
          </note>
          <note>
            Salems kommun, har anfört liknande argument.
          </note>
          <note>
            Länsstyrelsen själv är mycket positiv i sin bedömning av det
            här fallet.
          </note>
          <note>
            Min fråga till Ylva Johansson är: När avser regeringen behandla
            den här, som jag ser det, viktiga frågan för kampen mot segregationen
            i Stockholm län?
          </note>
          <note>
            Anf. 116 Statsrådet YLVA
          </note>
          <note>
            JOHANSSON (s)
          </note>
          <note>
            Fru talman! Regeringen har i dag avgjort frågan om ansökan om
            offentligt stöd till nio fristående gymnasieskolor, bl.a. vad
            jag förstår den gymnasieskola som Carina Moberg hänvisar till.
            Av dessa nio ansökningar har regeringen bifallit fem och avslagit
            fyra.
          </note>
          <note>
            Det har kommit in två ansökningar om fristående gymnasieskolor
            från Botkyrka kommun, dels från
          </note>
          <note>
            Södertörns fria hantverksgymnasium om en utbildning på hantverksprogrammet,
            dels från J S Pedagogik AB
          </note>
          <note>
            om utbildning på samhällsvetenskapsprogrammet.
          </note>
          <note>
            Regeringen har bifallit ansökan om en gymnasieskola på hantverksprogrammet
            men avslagit ansökan från
          </note>
          <note>
            J S Pedagogik AB om en gymnasieskola med internationell inriktning
            på samhällsvetenskapsprogrammet.
          </note>
          <note>
            Grunden för regeringens beslut är den lagstiftning som finns
            i dag som säger att det är regeringens uppgift att för de gymnasieutbildningar
            som uppfyller kvalitetskraven också göra en bedömning om det finns
            påtagliga negativa effekter för övrigt skolväsende i regionen.
            Det är regeringens bedömning att ett beslut att bifalla ansökan
            från J S Pedagogik AB om en fristående gymnasieskola med samhällsvetenskapsprogrammet
            skulle innebära sådana påtagliga negativa effekter. Grunden för
            regeringens beslut är yttranden från Botkyrka kommun, Salems kommun
            och Södertälje kommun. Samtliga kommuner som har yttrat sig har
            avstyrkt ansökan.
          </note>
          <note>
            Justitieministerns besök i Landskrona
          </note>
          <note>
            Anf. 117 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Jag har en fråga till justitieministern som var i
            Landskrona i början av veckan för att tala till kommunfullmäktige
            i Landskrona som första statsråd någonsin.
          </note>
          <note>
            I sitt anförande underströk justitieministern betydelsen av de
            lokala insatserna och engagemanget för det brottsförebyggande
            arbetet. Samtidigt hade hon just innan hon gick in i lokalen vägrat
            att ta emot ett flygblad och lyssna på demonstrerande landskronabor
            utanför rådhuset.
          </note>
          <note>
            Dessutom poängterade justitieministern att man talar mycket om
            Polisens resurser men i stället borde man prata mer om hur resurserna
            används. Då är min fråga: Är det verkligen rätt att använda resurserna
            till att låta Polisen transportera varenda fyllerist till Helsingborg
            därför att man har stängt polisstationen i
          </note>
          <note>
            Landskrona? Där har man tidigare finkat dessa.
          </note>
          <note>
            Dessutom undrar jag hur justitieministern tror att det lokala
            engagemanget verkligen kan öka när t.o.m.
          </note>
          <note>
            relativt stora kommuner som Landskrona saknar dygnet-runt-bemanning
            på polisstationen.
          </note>
          <note>
            Anf. 118 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Ibland blir man lycklig över vissa frågor. När det
            gäller den första frågan Peter Weibull
          </note>
          <note>
            Bernström ställer till mig om varför jag vägrade att ta emot
            ett flygblad från landskronabor vill jag säga att jag har önskat
            att få den frågan för att kunna förklara detta.
          </note>
          <note>
            Det var inte vilka landskronabor som helst som stod där utanför
            och demonstrerade. Det var fem medlemmar från Moderata samlingspartiet.
            När jag först fick flygbladet tog jag gärna emot det och frågade
            den som gav mig det om det var en person som arbetade på Polisen
            eller på annat sätt var engagerad.
          </note>
          <note>
            Då fick jag veta att det var en aktiv moderat. Då tittade jag
            på flygbladet och såg att det ingenstans stod att det var ett
            flygblad från moderaterna. Därför lämnade jag tillbaka det och
            sade att jag gärna tar emot flygblad bara jag vet vem de kommer
            ifrån.
          </note>
          <note>
            Men moderaterna i Landskrona valde att föra en kampanj mot regeringens
            nedskärningar utan att tala om att det var moderaterna som stod
            bakom den kampanjen. Dess värre lyckades man inte mobilisera någon
            enda landskronabo som inte var medlem i Moderata samlingspartiet.
          </note>
          <note>
            I frågan om resursanvändningen, dvs. om det är rätt att använda
            polisens resurser på det viset att man fraktar fyllerister från
            Landskrona till Helsingborg, vill jag säga att det gäller ett
            avstånd om 3 mil och att det i vårt land fraktas fyllerister betydligt
            längre sträckor än så. Men huruvida det är rätt resursanvändning
            eller inte överlåter jag till polismyndigheten i Landskrona att
            själv avgöra. Det är faktiskt ett beslut som fattas på den nivån.
          </note>
          <note>
            När det gäller att engagemanget i det brottsförebyggande arbetet
            skulle påverkas av det faktum att man inte har dygnetruntöppet
            på polisstationen skulle jag nog önska att frågeställaren informerade
            sig om grunden för ett beslut om att inte ha öppet kl. 3 en vardagsnatt
            på en polisstation. Det beror på att man gör den bedömningen att
            det är en bättre resursanvändning att polisen i stället för att
            sitta på polisstationen befinner sig ute på gatan för att gripa
            brottslingar och hjälpa människor till rätta. Med dagens moderna
            teknik kan man nämligen nå polisen även om den inte sitter på
            själva polisstationen. Det viktiga är att polisen finns där ute
            när människor behöver den.
          </note>
          <note>
            Anf. 119 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Även aktiva moderater kan vara landskronabor med
            all rätt att framföra sina sina synpunkter när justitieministern
            kommer på besök just för att diskutera sådana här frågor.
          </note>
          <note>
            Beslutet att nattstänga Landskrona polisstation har fattats av
            länspolismyndigheten. Jag är fullständigt övertygad om att det
            icke är rätt resursutnyttjande att låta polisbilarna vara på motorvägen
            mellan Landskrona och Helsingborg. De borde vara i Landskrona,
            där de gör en betydligt bättre insats.
          </note>
          <note>
            Anf. 120 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Självklart har moderaterna i Landskrona rätt att
            framföra sina synpunkter, och det var också vad de gjorde. Vad
            jag begärde var att de gjorde det under öppen flagg och inte dolde
            att de gjorde det i egenskap av moderater.
          </note>
          <note>
            Jag gratulerar Peter Weibull Bernström, som bättre kan bedöma
            hur polisen bör använda sina resurser än vad polisen själv kan
            göra.
          </note>
          <note>
            Etablering av dagligvaruhandeln
          </note>
          <note type="speaker">
            Anf. 121 JAN BACKMAN (m)
          </note>
          <note>
            Fru talman! Jag har en fråga till inrikesminister
          </note>
          <note>
            Jörgen Andersson. Det finns uppgifter om att regeringen planerar
            en återställare av plan- och bygglagen så till vida att man tänker
            ge tillbaka kommunerna möjligheten att stoppa etableringar av
            dagligvaruhandel i områden där annan handel kommer att släppas
            fram. Vi hade i tisdags i näringsutskottet en utfrågning om konkurrensfrågor,
            och då sade Jan-Erik Nyberg, som är ordförande i Konsumentberedningen,
            att regeringen enligt hans uppfattning borde avstå från den föreslagna
            lagändringen, eftersom man kunde förvänta sig negativa effekter
            på livsmedelspriserna.
          </note>
          <note>
            Min fråga är då: Är inrikesministern beredd att ta intryck av
            denna oro?
          </note>
          <note>
            Anf. 122 Statsrådet JÖRGEN
          </note>
          <note>
            ANDERSSON (s)
          </note>
          <note>
            Fru talman! En utredning har avlevererat sitt betänkande, och
            i det föreslås det som Jan Backman säger. Detta ärende är nu under
            beredning, och jag kan därför inte i dag ge något klart besked
            om vilken ställning regeringen kommer att ta i den frågan.
          </note>
          <note>
            Vi har nu tagit till oss utredningens betänkande.
          </note>
          <note>
            Vi tittar på motiven, vi bereder ärendet och vi ber att få återkomma.
          </note>
          <note>
            8 § Svar på interpellation 1995/96:171 om FN:s embargo mot Irak
          </note>
          <note>
            Anf. 123 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Berndt Ekholm har ställt frågor om
          </note>
          <note>
            FN:s embargo mot Irak. Jag delar den oro över den humanitära
            situationen i Irak som beskrivs i interpellationen. Särskilt allvarliga
            är rapporter om hur barn tar skada på grund av undernäring och
            sjukdomar.
          </note>
          <note>
            FN:s sanktioner mot Irak infördes som ett direkt svar på Iraks
            invasion av Kuwait, en aggressionshandling i flagrant strid mot
            FN-stadgan. Världssamfundet slöt vidare enigt upp bakom kravet
            att Irak måste förstöra eller bortföra alla massförstörelsevapen
            för att sanktionerna skall hävas.
          </note>
          <note>
            En särskild kommission under ambassadör Rolf
          </note>
          <note>
            Ekéus ledning kontrollerar om dessa förutsättningar är uppfyllda.
            Eftersom Irak inte uppfyllt alla villkor har säkerhetsrådet ännu
            inte upphävt sanktionerna. Irak bär därför ansvaret för att sanktionerna
            finns kvar.
          </note>
          <note>
            Ekonomiska sanktioner kan samtidigt medföra oönskade negativa
            effekter, vilket Berndt Ekholm även framhåller. Sanktionerna drabbar
            ibland särskilt utsatta och sårbara grupper, medan politiska ledare
            inte sällan är immuna mot effekterna.
          </note>
          <note>
            Utformningen av FN:s sanktioner tar hänsyn till detta dilemma.
            Den medger export till Irak av varor för humanitära ändamål.
          </note>
          <note>
            Sålunda omfattas inte mediciner av sanktionerna.
          </note>
          <note>
            Livsmedel kan exporteras till Irak efter godkännande av den s.k.
            sanktionskommittén enligt ett förenklat förfarande. Övriga produkter
            prövas av Sanktionskommittén i varje enskilt fall. Varans karaktär
            avgör om sanktionskommittén kan bevilja dispens. Endast varor
            för grundläggande civila behov får exporteras till Irak.
          </note>
          <note>
            Det är en grannlaga uppgift för Sanktionskommittén att pröva
            dessa ärenden och nå klarhet om det är varor för civilt bruk.
            Bl.a. har reservdelar för vattenoch avloppssystem kunnat exporteras
            till Irak efter sådan prövning.
          </note>
          <note>
            FN har erbjudit Irak möjligheter att förbättra den humanitära
            situationen i landet. Säkerhetsrådet har antagit resolutioner
            om att delvis upphäva sanktionerna. Den senaste, resolution 986,
            antogs i april 1995.
          </note>
          <note>
            Dessa resolutioner ger Irak möjlighet att sälja en viss mängd
            olja, under former som kontrolleras av FN, i utbyte mot medicin,
            livsmedel och vissa andra varor för grundläggande civila behov.
          </note>
          <note>
            Iraks ledare har tyvärr inte tagit till vara denna möjlighet.
            Det har dock ägt rum en rad samtal mellan
          </note>
          <note>
            Irak och FN under våren om hur resolution 986 skall genomföras.
            FN:s rättschef Hans Corell leder samtalen från FN:s sida.
          </note>
          <note>
            Regeringens principiella uppfattning är att ekonomiska sanktioner
            utgör ett viktigt instrument för världssamfundet att utöva påtryckningar.
            Det är ett folkrättsligt legitimt och internationellt accepterat
            sätt att söka påverka en stats beteende och därmed främja ett
            visst politiskt resultat, i detta fall att tvinga Irak att oskadliggöra
            massförstörelsevapen.
          </note>
          <note>
            Självfallet måste FN:s sanktioner generellt ges en utformning
            så att oskyldigas lidande kan minimeras. I
          </note>
          <note>
            de diskussioner som pågår inom FN om reformer av sanktionsinstrumentet
            arbetar Sverige för att sanktioner ges en humanitär utformning.
          </note>
          <note>
            Jag är medveten om att sanktioner är ett trubbigt instrument,
            som i fallet Irak i hög grad har drabbat en oskyldig civilbefolkning.
            Jag vill dock återigen betona att ansvaret i Iraks fall vilar
            på Iraks ledning.
          </note>
          <note>
            Jag beklagar djupt att Irak inte axlar sitt grundläggande humanitära
            ansvar för att lindra den irakiska befolkningens nöd och inte
            ens utnyttjar möjligheten att under FN:s kontroll sälja olja i
            utbyte mot medicin och livsmedel. Därmed avstår den irakiska regeringen
            medvetet från åtgärder som skulle leda till bättre levnadsvillkor
            för befolkningen i Irak, särskilt för barnen. Det avgörande är
            dock att Irak ändrar sin grundläggande politik och oskadliggör
            sina massförstörelsevapen.
          </note>
          <note>
            I interpellationen aktualiserar Berndt Ekholm ett antal konkreta
            frågeställningar som rör FN:s sanktioner mot Irak. Dessa har beaktats
            i utformningen av sanktionerna och vägs fortlöpande in i tillämpningen
            av gällande sanktionsregim.
          </note>
          <note>
            Slutligen vill jag peka på det internationella humanitära bistånd
            i form av bl.a. medicin och livsmedel som lämnas för att lindra
            den irakiska civilbefolkningens lidande. I ett särskilt interpellationssvar
            kommer statsrådet Schori att redovisa Sveriges omfattande stöd
            till dessa ansträngningar att bistå dem som lider nöd i Irak.
          </note>
          <note type="speaker">
            Anf. 124 BERNDT EKHOLM (s)
          </note>
          <note>
            Fru talman! Jag vill tacka utrikesministern för svaret.
          </note>
          <note>
            Bakgrunden till interpellationen är en resa till Irak som jag
            gjorde nyligen för att studera den humanitära situationen. Jag
            har i och för sig återgivit det jag såg ganska utförligt i interpellationen,
            men jag vill ändå, inte minst för kammarens protokoll, upprepa
            en del.
          </note>
          <note>
            Sammanfattningsvis sade FN:s ställföreträdande chef för de humanitära
            insatserna i Bagdad att hälsovården i Irak håller på att kollapsa.
            Det var alltså inte en irakier som sade detta utan FN:s chef på
            området.
          </note>
          <note>
            Jag kunde konstatera att den sociala situationen är mycket allvarlig:
            hög arbetslöshet, svårigheter i utbildning och forskning och illa
            åtgången infrastruktur
          </note>
          <note>
            - inte minst kommunikationerna, det ser man tydligt.
          </note>
          <note>
            Människor tvingas på grund av låga löner och höga priser sälja
            sina ägodelar för att få pengar till mat. I
          </note>
          <note>
            Basra, nere vid gulfen, är vattnet dyrare än bensinen.
          </note>
          <note>
            Detta leder naturligtvis till att samhällsmoralen urgröps. Brottslighet
            och prostitution tilltar, och det får allvarliga konsekvenser
            på lång sikt.
          </note>
          <note>
            Vi kunde se att undernäringen är stor, inte bara genom FN:s siffror
            på att 4 miljoner, varav hälften barn, svälter eller är nära svältgränsen.
            Vi kunde på ort och ställe diskutera detta med FN:s folk och se
            en del med egna ögon.
          </note>
          <note>
            Vi kunde se att avloppssystemet var ur funktion, att reningsverken
            inte fungerar och att avloppet rinner ut på gatorna i exempelvis
            Basra.
          </note>
          <note>
            Vi kunde se att det inte fanns möjlighet att få rent vatten.
            Floderna är ju nedsmutsade av avloppet, och det råder brist på
            kemikalier för att rena vattnet.
          </note>
          <note>
            Människor får alltså i viss utsträckning dricka dåligt vatten.
            Till detta kommer en sophantering som inte fungerar, inte i Bagdad
            i alla fall.
          </note>
          <note>
            Självfallet blir människor sjuka av detta och söker sig till
            sjukvården. Men sjukvården är också drabbad av reservdelsbrist,
            teknikerbrist, som gör att man t.ex.
          </note>
          <note>
            inte kan underhålla kuvöser, och en katastrofal brist på mediciner.
          </note>
          <note>
            Det saknas smärtstillande mediciner, insulin mediciner mot epilepsi,
            antibiotika, hjärtmedicin och cellgifter för cancerbehandling,
            vilket gör att man inte kan bota barnleukemi. Det är ju vi duktiga
            på här i
          </note>
          <note>
            Sverige. Man kan bara ta emot akuta fall, och ändå blir det köer.
          </note>
          <note>
            Alla dessa samverkande faktorer gör att läget är katastrofalt,
            vilket naturligtvis Iraks regim bär stort ansvar för. Men enligt
            min mening kan man inte friskriva FN från ett delansvar.
          </note>
          <note>
            Resultatet är alltså att Iraks folk lider medan regimen klarar
            sig. Fem, sex års sanktioner har inte lett till något särskilt
            bra resultat. Visserligen har en del av massförstörelsevapnen
            skrotats, men konskekvenserna för folket är utomordentligt allvarliga.
          </note>
          <note>
            Man kan ockskå se att folkets vrede vänds mot FN
          </note>
          <note>
            och i stor utsträckning mot USA - inte mot regimens ledare Saddam
            Hussein.
          </note>
          <note>
            Man måste göra något. Det kan inte vara på det här sättet. Sanktionerna
            fungerar inte i verkligheten;
          </note>
          <note>
            det är helt uppenbart när man besöker Irak.
          </note>
          <note>
            Villkoren i sanktionerna är ju mycket detaljerade och hårda.
            Det är helt enkelt mycket svårt för Irak att komma över medicin
            och reservdelar på grund av frysta tillgångar och spelreglerna.
          </note>
          <note>
            Mot den här bakgrunden undrar jag: Är det inte rimligt, när sanktionerna
            får dessa effekter - oavsett vilken motpart man har att göra med
            - att man på något sätt ändrar i sanktionerna, så att de inte
            slår så hårt mot folket?
          </note>
          <note>
            Detta är en generell fråga som inte enbart borde beröra Irak
            utan också andra länder.
          </note>
          <note>
            Anf. 125 Utrikesminister LENA HJELM-
          </note>
          <note>
            WALLEN (s)
          </note>
          <note>
            Fru talman! Det är två bilder som står emot varandra vad gäller
            Irak.
          </note>
          <note>
            Den ena är den situation som Berndt Ekholm beskriver, nämligen
            civilbefolkningens lidande. Sanktionerna är en del av deras lidande,
            men det har naturligtvis också att göra med den regim som styr
            landet.
          </note>
          <note>
            Mot denna bild står för Världssamfundets del det faktum att Irak
            är en stat som angripit ett grannland på ett mycket brutalt sätt.
            När Världssamfundet för att undanröja risken för den här typen
            av attacker enhälligt hävdade att Irak måste göra sig av med sina
            massförstörelsevapen, har Irak inte levt upp till detta.
          </note>
          <note>
            Detta är ju bakgrunden till sanktionerna som finns mot Irak,
            inte att man vill att Iraks civilbefolkning drabbas.
          </note>
          <note>
            Man måste tänka efter ordentligt vad sanktionerna är till för.
            Finns det något annat som kan förmå Irak att göra sig av med massförstörelsevapnen?
            Det är faktiskt på sikt en väldigt viktig fråga, såväl för civilbefolkningen
            i Irak som för folken runt omkring Irak.
          </note>
          <note>
            Det är en svår moralisk avvägning man måste göra. Det är djupt
            beklagligt att civilbefolkningen lider.
          </note>
          <note>
            Men jag tycker att det är fel att lägga skulden för detta på
            FN. Iraks regering, statsledning, har inte levt upp till det som
            man är skyldig att leva upp till vad gäller massförstörelsevapnen.
          </note>
          <note>
            FN har insett att detta kan innebära svårigheter och skapat en
            hel del ventiler i sitt sanktionssystem.
          </note>
          <note>
            Det finns kontrollerade möjligheter att sälja olja för att få
            in t.ex. medicin, livsmedel och annat som underlättar för människor
            att leva ett normalt liv. Men Irak vill inte utnyttja de öppningar
            som FN har givit.
          </note>
          <note>
            Lösningen på detta är att Irak efterlever de resolutioner som
            FN:s säkerhetsråd har antagit. Helst skall man förstås göra sig
            av med alla massförstörelsevapen; det är det vi vill. Då skulle
            frågan vara ur världen. Så den ligger i Iraks regerings hand.
            Under tiden måste man i första hand acceptera resolution 986 och
            byta olja mot annat.
          </note>
          <note>
            Sedan är det en generell fråga hur sanktioner skall utformas.
            Jag tycker att det är en fråga som vi behöver grunna mycket mer
            på. Vi är på det klara med att sanktioner är ett trubbigt instrument.
          </note>
          <note>
            Det finns en särskild arbetsgrupp inom FN, där vi deltar från
            svensk sida. Vi gör det med de principer för sanktionsutformning
            inom FN som togs fram i rapporten om globalt ledarskap. Den rapporten
            skrevs av en kommission som leddes av Ingvar Carlsson och
          </note>
          <note>
            Shridath Ramphal.
          </note>
          <note type="speaker">
            Anf. 126 BERNDT EKHOLM (s)
          </note>
          <note>
            Fru talman! Jag vill ju på intet sätt försvara vad
          </note>
          <note>
            Irak har gjort och vad som ligger bakom sanktionerna.
          </note>
          <note>
            Samtidigt får man väl ändå säga att Irak till huvuddelen tillintetgjort
            sina massförstörelsevapen, även om man inte nått ända fram. Man
            har ju kommit en avsevärd bit på väg.
          </note>
          <note>
            Man skall inte lägga någon skuld på FN, sägs det.
          </note>
          <note>
            Jag tycker att man delvis kan göra det. Om man tittar på resolution
            986 ser man att öppningarna är konstruerad så att Irak får sälja
            olja för två miljarder dollar, kanske en tiondel av vad man brukar
            sälja för årligen.
          </note>
          <note>
            Men i sanktionerna har man blandat de humanitära insatserna,
            möjligheterna och motiven med politiska krav, t.ex. att betala
            krigsskadestånd till Kuwait, vilket utgör en mycket stor del av
            detta, och att betala
          </note>
          <note>
            FN-operationer.
          </note>
          <note>
            Det kvarstår faktiskt en mindre del av de där 2
          </note>
          <note>
            miljarderna.
          </note>
          <note>
            Jag tycker framför allt att detta att man gör humanitära insatserna
            avhängiga av att Irak uppfyller
          </note>
          <note>
            FN:s politiska krav är en mycket märklig konstruktion. Det är
            en olycklig konstruktion.
          </note>
          <note>
            Man måste inse att ingen part vill förlora ansiktet i den förhandling
            som nu pågår. Nu har det uppstått låsningar.
          </note>
          <note>
            Vad jag har förstått av den senaste förhandlingen har USA och
            Storbritannien intervenerat. Trots att FN
          </note>
          <note>
            har fått mandat att under svensk ledning - två svenskar är engagerade
            - själva förhandla har USA och
          </note>
          <note>
            Storbritannien intervenerat och ställt nya krav och nya villkor.
            Jag har bl.a. tagit del av det i några Reutertelegram, och jag
            fick i dag höra att förhandlingarna strandade i går.
          </note>
          <note>
            Jag menar att detta att hela tiden tillföra nya villkor i förhandlingarna
            - om det nu skulle vara sant och jag har anledning att tro på
            uppgifterna - naturligtvis inte är ett acceptabelt sätt för FN
            att agera på.
          </note>
          <note>
            Jag tycker att man naturligtvis kan diskutera det rimliga i att
            krigsskadeståndet till Kuwait skall betalas omedelbart när man
            ser hur det irakiska folket lider.
          </note>
          <note>
            Man måste ändå ta litet större humanitär hänsyn. Så ser jag det.
          </note>
          <note>
            Jag tycker också att sanktionsregelsystemet är byråkratiskt.
            Det finns en risk för godtycke. Olika länder tillför också sina
            egna byråkratiska hinder. Jag har fått en uppgift om att Sverige
            inte nöjer sig med att
          </note>
          <note>
            Unicef har tillstånd. Om ett företag vill sälja en produkt eller
            förmedla en produkt till Irak via Unicef måste företaget enligt
            den svenska regeringen själv vända sig till Sanktionskommittén
            för att få tillstånd.
          </note>
          <note>
            Det räcker inte att Unicef har tillstånd.
          </note>
          <note>
            Vetot i Sanktionskommittén ställer naturligtvis också till stora
            problem. Jag menar att man inte kan bortse från USA:s alldeles
            speciella intresse i den här konflikten. Det är mycket storpolitik
            som är inblandad, med oljan.
          </note>
          <note>
            Jag tycker alltså att det är motiverat med en mjukare tillämpning
            mot bakgrund av att sanktionerna nu har pågått i över fem år.
          </note>
          <note>
            Man skulle också kunna säga att FN, oavsett hur
          </note>
          <note>
            Iraks regim agerar, måste stå över en grym regims agerande mot
            sitt eget folk. FN måste ha som överordnat mål att fungera efter
            humanitetens principer och använda sig av bl.a. proportionalitetsprincipen,
            att inte bruka mer våld än vad nöden kräver.
          </note>
          <note>
            Man skulle kunna säga att sanktioner fungerar väldigt bra mot
            demokratiska stater, men fungerar dåligt mot diktaturer. Diktaturer
            har alltid möjlighet att vända sanktionerna till sin egen fördel.
            Det är, kan man säga, vad den irakiska regimen gör. Konsekvensen
            av sanktioner i nuvarande form blir att den irakiska befolkningen
            får bära en stor del av bördan.
          </note>
          <note>
            Jag menar alltså att det borde vara angeläget att justera sanktionerna
            och deras tillämpning mot Irak för det irakiska folkets skull.
          </note>
          <note>
            Anf. 127 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Jag vill inte uppfatta Berndt Ekholm som någon advokat
            för Irak. Jag tror inte att det är så.
          </note>
          <note>
            Men nu var det snubblande nära. Nu lät det som om
          </note>
          <note>
            Irak och världssamfundet vore något slags parter. Så är det förvisso
            inte. När världssamfundet i form av FN
          </note>
          <note>
            och FN:s säkerhetsråd fattar enhälliga beslut är det faktiskt
            beslut som skall genomföras också. Man kan inte urskulda ett land
            med att det är en diktatur och säga att det därför inte går att
            ställa krav på det, eftersom landet då skulle låta sin befolkning
            lida. Då skulle vi säga till alla diktaturer: Det spelar ingen
            roll vad FN gör hos er. Vi tänker ändå ge med oss efter en tid.
          </note>
          <note>
            Man måste naturligtvis komma ihåg vad det är för en regim man
            har att göra med, när man utformar sanktionerna. Så har skett.
          </note>
          <note>
            Men därför, Berndt Ekholm, måste man vara mycket noggrann när
            man tar fasta på ventilerna, precis som jag har sagt. När man
            exporterar eller ger bistånd till Irak måste man se till att det
            faktiskt är fråga om det som får exporteras till Irak. Regimen
            har ju inte precis gjort sig känd för att hålla ord. Därför måste
            någon annan kontrollera detta ordentligt, och därför finns det
            en Sanktionskommitté.
          </note>
          <note>
            Det vore mycket bra om det var som Berndt Ekholm sade, att Irak
            mer eller mindre har uppfyllt kraven på att förstöra massförstörelsevapnen.
          </note>
          <note>
            Dess värre säger de som har kunskap, både i den kommission som
            Rolf Ekéus leder och i IAEA, att så är inte fallet. Jag tror att
            vi ändå måste låta dem och ytterst säkerhetsrådet avgöra den frågan.
          </note>
          <note>
            Jag hoppas att sista ordet inte skall vara sagt vad gäller att
            utnyttja resolutionen om utbyte, alltså resolution 986. Jag vet
            att en ny förhandlingsomgång kommer att börja den 6 maj. Jag hoppas
            att Iraks regering då förstår att läget i landet är sådant att
            man faktiskt behöver nyttja möjligheten att sälja olja för att
            kunna köpa viktiga livsmedel och annat.
          </note>
          <note type="speaker">
            Anf. 128 BERNDT EKHOLM (s)
          </note>
          <note>
            Fru talman! Jag sade klart och tydligt att jag inte är någon
            försvarsadvokat för Irak. Men jag känner mycket starkt för det
            irakiska folket, och det skäms jag inte ett skvatt för.
          </note>
          <note>
            Rolf Ekéus har faktiskt varit nära att säga att det nu är dags
            för FN att släppa sanktionerna. Så nog har man kommit en bit på
            väg.
          </note>
          <note>
            Så till detta att man får exportera till Irak. Jag läste i en
            artikel som jag tror att Röda kors-ledningen hade signerat att
            man inte får skicka saxar i sjukvårdsväskor, blyertspennor, reservdelar
            till vattenpumpar, kemikalier till vattenreningsverk och byggnadsmaterial.
            Uppgifterna är inte mina egna, de är Röda korsets. Men jag fick
            liknande uppgifter i Irak om allt detta. Det tyder på att Sanktionskommittén
            använder sin makt på ett sådant sätt att det är möjligt att säga
            att man går de humanitära principerna för när.
          </note>
          <note>
            Även om man återigen har med en mycket besvärlig regim att göra
            måste det vara FN:s roll att se till att sanktionerna inte slår
            så hårt att man överskrider rimliga gränser för vad humaniteten
            kräver.
          </note>
          <note>
            Vi skall också vara medvetna om att bistånd, som man ibland talar
            om, inte kan täcka så mycket av behovet. Under 10 % täcks den
            vägen. Man kan inte lindra tillräckligt mycket med bistånd när
            sanktionerna är så effektiva.
          </note>
          <note>
            Vi har inte mycket tid för den här debatten. Vi skulle ha behövt
            den dubbla tiden. Jag vill avslutningsvis fråga utrikesministern:
            Är ändå inte det här en sådan principfråga som det är mycket angeläget
            för den svenska regeringen att engagera sig i, på det principiella
            planet? Jag talar inte bara om Irak utan också om andra länder.
            Vi borde få sanktionsinstrument som inte har får mycket negativa
            effekten att folket kläms åt mycket hårt, medan regimen klarar
            sig ganska billigt undan.
          </note>
          <note>
            Anf. 129 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Beträffande sanktioner mot Irak vill jag erinra om
            att mediciner och livsmedel undantas, liksom en hel del övriga
            produkter. Dessa övriga produkter skall vara sådana att de inte
            kan få militär användning.
          </note>
          <note>
            Det är naturligtvis mycket lättare för oss här i talarstolen
            än för en Sanktionskommitté att tala om vad det skall vara och
            inte vara. Sanktionskommittén har ett visst begrepp om hur regimer
            kan använda också sådant som vi kan tycka är alldeles vanliga
            civila produkter. Deras erfarenhet är dess värre att många saker
            som vi tycker har civil användning också kan få en militär sådan.
          </note>
          <note>
            Som jag sade har en litet mer principiell öppning gjorts som
            innebär att Irak får sälja delar av sin olja.
          </note>
          <note>
            Det är ju naturligtvis där som sanktionerna starkast har träffat
            Irak.
          </note>
          <note>
            Visst är jag själv, Berndt Ekholm,
          </note>
          <note>
            mycket medveten om hur svårt det här är och att det är ett moraliskt
            dilemma som vi behöver resonera om.
          </note>
          <note>
            Men jag är inte beredd att säga att vi nu skall göra så förfärligt
            mycket mera uppluckringar just i fallet
          </note>
          <note>
            Irak. Denna fråga måste komma till ett slut genom att
          </note>
          <note>
            Iraks regering accepterar vad världssamfundet säger, nämligen
            att man måste göra sig av med massförstörelsevapnen.
          </note>
          <note>
            Generellt och principiellt bör vi resonera mera om hur sanktionsvapnet
            skall se ut. Det är det starkaste icke-militära vapen som världssamfundet
            har. Om vi inte heller skall kunna använda detta, då står vi oss
            ganska slätt när vi vill föra regimer som bryter mot världssamfundets
            allmänna regler om samlevnad till rätta.
          </note>
          <note>
            Överläggningen var härmed avslutad.
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 april
          </note>
          <note>
            1995/96:187 av Lars Stjernkvist (s) till statsrådet Leif
          </note>
          <note>
            Blomberg
          </note>
          <note>
            Våldet i anslutning till idrottsarrangemang
          </note>
          <note>
            1995/96:188 av Birgitta Wistrand (m) till kulturministern
          </note>
          <note>
            Finansieringen av kulturhuvudstadsåret
          </note>
          <note>
            den 25 april
          </note>
          <note>
            1995/96:189 av Birgitta Hambraeus (c) till justitieministern
          </note>
          <note>
            De mindre tingsrätterna
          </note>
          <note>
            Interpellationerna redovisas i bilaga som fogas till riksdagens
            snabbprotokoll måndagen den 29 april.
          </note>
          <note>
            10 § Anmälan om skriftliga frågor
          </note>
          <note>
            Anmäldes att följande skriftliga frågor framställts
          </note>
          <note>
            den 24 april
          </note>
          <note>
            1995/96:400 av Carina Hägg (s) till utrikesministern
          </note>
          <note>
            Rättshjälp i utlandet till svensk medborgare
          </note>
          <note>
            den 25 april
          </note>
          <note>
            1995/96:401 av Alice Åström (v) till statsrådet Pierre
          </note>
          <note>
            Schori
          </note>
          <note>
            Svenskt medborgarskap
          </note>
          <note>
            Frågorna redovisas i bilaga som fogas till riksdagens snabbprotokoll
            måndagen den 29 april.
          </note>
          <note>
            11 § Kammaren åtskildes kl. 15.50.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till ajourneringen kl.
            13.40 och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
